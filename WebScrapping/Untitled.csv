label,headline,news
پاکستان,اسلام آباد یونائیٹڈ فاتح: ’یار یہ تو بال کو گرنے بھی نہیں دیتا‘,اسلام آباد یونائیٹڈ کی پشاور زلمی کو 9 وکٹوں سے شکست، ’یار یہ تو بال کو گرنے بھی نہیں دیتا‘ 2 گھنٹے قبل ،تصویر کا ذریعہPCB ،تصویر کا کیپشن سٹرلنگ پاکستان سپر لیگ 7 میں اسلام آباد یونائیٹڈ نے پشاور زلمی کو شکست دے دی ہے۔ یونائیٹڈ نے زلمی کا 169رنز کا ہدف بآسانی 16 ویں اوور میں ہی حاصل کر لیا۔ یونائیٹڈ کی طرف سے پال سٹرلنگ نے 25 گیندوں پر 57 رنز بنائے اور مین آف دی میچ قرار پائے۔ جبکہ اس میچ میں الیکس ہیلز نے 54 گیندوں پر سب سے زیادہ 82 رنز بنائے۔ پال سٹرلنگ کے آؤٹ ہونے کے بعد رحمت اللہ گرباز کھیلنے کے لیے آئے تو انھوں نے 16 گیندوں پر 27 رنز بنا کر یونائیٹڈ کی 4 اعشاریہ ایک اوور پہلے ہی جیت ممکن بنا دی۔ ،تصویر کا ذریعہPCB ،تصویر کا کیپشن اسلام آباد یہ بھی پڑھیے ’کووڈ نے سب بدل دیا، کوئی چیز نہیں بدلی تو قلندرز کی شکست کی ریت‘ ’شعیب ملک پریشر اور زیادہ سکور والے میچز میں بہترین پرفارمنس کا مظاہرہ کرتے ہیں‘ دفاعی چیمپیئن ملتان سلطانز کی اجارہ داری برقرار: ’کراچی کنگز رضوان کو نہ رکھنے پر پچھتا رہے ہوں گے‘ یونائیٹڈ اور زلمی کے میچ پر سوشل میڈیا پر صارفین کا ردعمل سپورٹس جرنلسٹ عالیہ رشید نے یونائیٹڈ کو مبارکباد دیتے ہوئے کہا کہ میرے شہر والو بہت مبارک ہو، اسے ہی ’کلینیکل فنشنگ‘ یعنی صیحح معنوں میں جیت کہتے ہیں۔ ایم ابوبکر فاروق تارڑ نامی ایک صارف نے پال سٹرلنگ کی جارحانہ بلے بازی کی ایک تصویر شیئر کرتے ہوئے لکھا کہ یار یہ تو بال کو گرنے بھی نہیں دیتا۔ محمد رضوان نامی صارف نے تبصرہ کیا کہ یہ وکٹوں کے حساب سے سپرلیگ میں پشاور کی سب سے بڑی شکست ہے۔ صارفین نے پال سٹرلنگ کے جارحانہ انداز کی خوب پذیرائی کی اور ان کے مختلف سٹروکس پر تبصرے بھی کیے۔ صارفین نے پی ایس ایل میں 18 گیندوں پر دوسری تیز ترین ففٹی بنانے پر پال سٹرلنگ کو خوب شاباشی بھی دی اور اسلام آباد یونائیٹڈ کے پاور پلے میں سب سے زیادہ سکور کا بھی خوب چرچا کیا۔
پاکستان,لوگ حکومت کے سستے قرضے لے نہیں رہے یا لے پا نہیں رہے؟,بلا سود قرض کی ’کامیاب‘ سکیمیں: لوگ حکومت کے سستے قرضے لے نہیں رہے یا لے پا نہیں رہے؟ تنویر ملک صحافی، کراچی 3 گھنٹے قبل ،تصویر کا ذریعہGetty Images انور شاہین چھوٹے پیمانے پر ایک کاروبار کرتے ہیں تاہم وہ اپنے کاروبار میں اضافہ چاہتے ہیں۔ انور شاہین بینک سے قرض نہیں لے سکتے کیونکہ وہاں سے قرض لینے کے لیے ان کے پاس گروی رکھنے کو کچھ نہیں ہے۔ حکومت کی جانب سے جب نوجوانوں کو کاروبار کرنے کے لیے بلا سود قرضے دینے کی سکیم کا اجرا کیا گیا تو انور شاہین نے اس سکیم کے تحت قرض لینے کے لیے درخواست دی اور بینک کی جانب سے تمام کاغذی کارروائی کو بھی پورا کیا۔ تاہم انور شاہین کو ابھی تک یہ قرضہ نہیں مل سکا۔ حکومت کی جانب سے کامیاب پاکستان پروگرام میں بھی انور شاہین نے درخواست دی تاہم انہیں ابھی تک قرض حاصل کرنے میں کوئی کامیابی حاصل نہیں ہوئی۔ افتخار رسول ایک سافٹ وئیر ڈویپلر ہیں اور محدود پیمانے پر سافٹ وئیر ڈویلمپنٹ کا کام کرتے ہیں۔ افتخٓار اپنے کام کو بڑھانا چاہتے ہیں جس کے لیے انھیں سرمائے کی ضرورت ہے۔ یہ سرمایہ انھیں حکومت کی جانب سے بلا سود قرضے کی صورت میں مل سکتا ہے اور وہ یہ قرض حاصل کرنے کے خواہش مند بھی ہیں تاہم افتخار رسول نے ابھی تک اس قرضے کے لیے درخواست نہیں دی۔ انھوں نے کہا حکومت کی سکیم سے فائدہ اٹھانے کے لیے کچھ کاغذی کارروائی اور دوسری ضروریات کی تکمیل کرنا لازمی ہے اور بہت سے فارم بھرنا ہوتے ہیں جو وہ ابھی تک نہیں بھر سکے۔ انھوں نے اس کی وجہ بتاتے ہوئے کہا کہ ایک تو ان کے پاس وقت نہیں اور دوسرا بہت سارے فارمز کو بھرنے میں وہ اکتاہٹ محسوس کرتے ہیں۔ افتخار رسول کو اپنے کاروبار میں وسعت کے لیے پندرہ سے بیس لاکھ کی ضرورت ہے۔ محمد اسماعیل نے وزیر اعظم پاکستان کی کامیاب نوجوان سکیم میں قرض لینے کے لیے درخواست دی تھی اور انھوں نے فارمز اور شرائط بھی پوری کر دی تھیں تاہم انھیں قرض کا اجرا نہیں ہو سکا۔ اسماعیل جو ایک جنرل سٹور قائم کرنا چاہتے ہیں، کہتے ہیں انھیں قرض کیوں نہیں ملا، انھیں معلوم نہیں اور اب انھوں نے اس کی فکر کرنا بھی چھوڑ دی ہے۔ پاکستان میں ماضی کی حکومتوں کی طرح موجودہ حکومت کی جانب سے لوگوں کو کاروبار کرنے کے لیے بلا سود قرض دینے کی سکیموں کا اجرا کیا گیا جن میں کامیاب نوجوان پروگرام اور کامیاب پاکستان پروگرام جیسی سکیمیں شامل ہیں۔ تاہم اکثر افراد اس بارے میں شکایت کرتے ملتے ہیں کہ اس قرض کے حصول کے لیے درخواست دینے کے باوجود یہ قرض انھیں نہیں ملا۔ ،تصویر کا ذریعہGetty Images موجودہ حکومت کی جانب سے اکتوبر کے مہینے میں کامیاب پاکستان پروگرام کی سکیم کا اجرا کیا گیا، جس کے تحت لوگوں کو کاروبار کرنے، زرعی زمین اور مکان خریدنے کے لیے بلاسود قرض دے جانے ہیں جو بینکوں نے مائیکرو فنانس اداروں کے ذریعے مستحق افراد میں تقسیم کرنا ہیں۔ تاہم نومبر اور دسمبر کے مہینوں میں اس سکیم کے تحت قرضے فراہم کرنے کے اعداد و شمار بتاتے ہیں کہ یہ دو مہینوں کے ہدف کے مقابلے میں صرف ڈھائی فیصد تک فراہم کیے گئے ہیں۔ اس سکیم کے تحت پانچ لاکھ تک کا قرض بلا سود فراہم کیا جاتا ہے۔ بینکاری اور معیشت کے ماہرین کے مطابق کامیاب پاکستان پروگرام کے تحت جو قرضے دیے جائیں گے ان کا نتیجہ بھی شاید ماضی کی سکیموں کی طرح نکلے کہ جس کا کچھ خاص فائدہ نہیں ہوا۔ دوسری جانب حکومت کی جانب سے اس سکیم کے بارے میں فقط دو تین مہینوں میں کامیابی اور اس سے مطلوبہ نتائج نکلنے کی توقعات کو مسترد کیا گیا ہے کیونکہ سکیم تین سال پر محیط ہے اور تین سالوں کے اختتام پر اس کی کامیابی یا ناکامی کے بارے میں کوئی حتمی رائے دی جا سکتی ہے۔ کامیاب پاکستان پروگرام سکیم کیا ہے؟ وزارت خزانہ کی ویب سائٹ پر دستیاب کامیاب پاکستان پروگرام کے آپریشنل فریم ورک کے مطابق یہ موجودہ حکومت کا فلیگ شپ منصوبہ ہے جس سے معاشرے کے غریب طبقات کو مالی طور پر خود مختار بنانا ہے۔ اس سکیم کے تحت کامیاب کاروبار، کامیاب کسان کٹیگری کے ساتھ مکان خریدنے کی کٹیگری بھی متعارف کرائی گئی ہے۔ کامیاب کاروبار کے لیے تین سال کے لیے پانچ لاکھ روپے اور اسی طرح کامیاب کسان کے ذریعے ڈیڑھ لاکھ کے زرعی قرضے اور دو لاکھ زرعی آلات خریدنے کے لیے دینے کا اعلان کیا گیا ہے۔ اسی طرح مکان خریدنے کے لیے 27 لاکھ تک قرض فراہم کرنے کا اعلان کیا گیا ہے۔ ،تصویر کا ذریعہGetty Images سکیم کتنی فائدہ مند ثابت ہو سکتی ہے؟ کامیاب پاکستان پروگرام کیا عام افراد کو کاروبار میں توسیع میں مدد فراہم کر سکتا ہے؟ اس کے بارے میں بینکر راشد مسعود عالم نے بی بی سی اردو کو بتایا کہ اس سکیم کے تحت پانچ لاکھ کی رقم سے کاروبار شروع کرنے کا جو اعلان کیا گیا ہے، وہ زیادہ فائدہ مند نظر نہیں آتا کیونکہ اس سے چھوٹے پیمانے پر بھی کوئی کام نہی ہو سکتا۔ یہ بھی پڑھیئے پاکستانی نوجوانوں اور خواتین کے لیے بینک سے قرض لینا کتنا مشکل؟ پاکستان سے غربت کا خاتمہ کیسے ممکن ہے؟ ’قرض واپس نہ کرنے والے کو صرف وعدہ یاد دلاتے ہیں، عدالت لے کر نہیں جاتے‘ پاکستانی نوجوان کے لیے ’اپنا کاروبار‘ کرنا کتنا مشکل ہے؟ راشد نے کہا ملک میں ماضی میں بھی ایسی سکیموں کا اجرا کیا گیا ہے تاہم اس کا نتیجہ کچھ ایسا شاندار نہیں نکلا کہ اس سے عام آدمی کو کوئی خاص فائدہ ملا ہو اور وہ مالی طور پر خود مختار ہوا ہو۔ انھوں نے بتایا کہ اگرچہ حکومت نے اس سکیم کے لیے مائیکرو فنانس اداروں کے ذریعے رقم تقسیم کرنی ہے جو بینک فراہم کریں گے تاہم یہ بات یاد رکھنی چاہیے کہ بینک قرض دینے سے پہلے رسک منیجمنٹ کے پہلو بھی دیکھتے ہیں تاکہ ان کا سرمایہ محفوظ رہے۔ انھوں نے کہا حکومتی سکیمیں اکثر بینکوں کے نان پرفارمنگ لون کے پورٹ فولیو میں اضافہ کرتی ہیں جو بینکوں کے فائدے کی چیز نہیں ہوتی۔ انگریزی اخبار سے وابستہ معاشی امور کے صحافی شہباز رانا نے بی بی سی اردو کو بتایا کہ اگر اس سکیم کی بات کی جائے تو اس کی منصوبہ بندی اچھے طریقے سے نہیں کی گئی ہے جس کی وجہ سے یہ ظاہر ہوتا ہے کہ حکومت کا اس میں بھی سیاسی ایجنڈا ہے۔ انھوں نے کہا اگر صرف دو مہینوں کے اعداد و شمار کو لیا جائے تو قرض فراہمی حکومت کے اپنے اہداف سے بھی کم ہے۔ شہباز رانا نے بتایا کہ وہ رکاوٹیں جو اس سکیم کے عملد درآمد کے مرحلے میں پیش آرہی ہیں حکومت انھیں دور کرنے میں کامیاب نظر نہیں آتی۔ رانا نے بتایا اس سکیم کے تحت بینکوں کی جانب سے فراہم کیے گئے قرضے مائیکرو فنانس اداروں کے ذریعے تقسیم ہونے ہیں۔ حکومت کی جانب سے اس سکیم کی منصوبہ بندی میں خامیوں کی وجہ سے مائیکرو فنانس ادارے اس کا فائدہ اٹھا رہے ہیں اور اس سکیم کے تحت قرضے فراہمی میں مسئلہ بن رہا ہے۔ اس سکیم کے تحت شرط ہے کہ یہ ادارے جس دن بینک سے رقم وصول کریں گے وہ اسے دینے کے پابند ہوں گے تاہم یہ ادارے اس میں کچھ رعایت حاصل کرنا چاہ رہے ہیں۔ وزیر خزانہ کے ترجمان مزمل اسلم نے اس سلسلے میں موقف دیتے ہوئے کہا کہ اس سکیم کو شروع ہوئے چند ماہ ہوئے ہیں اور اس کے تحت کم قرضے فراہم کرنے پر اس سکیم کی ناکامی کا تاثر درست نہیں ہے۔ انھوں نے کہا ابھی تو سکیم شروع ہوئی ہے اور قرضے دینے کے لیے پراڈکٹ بنانے ہیں جو مائیکرو فنانس ادارے کر رہے ہیں۔ مزمل اسلم نے کہا اس سکیم میں مارکیٹنگ اور انفارمیشن ٹیکنالوجی کے طریقۂ کار شامل ہیں تاکہ معاشرے کے جن افراد کو بینکوں میں گھسنے نہیں دیتا جاتا تھا انھیں مائیکرو فنانس اداروں کے ذریعے گھر بیٹھے قرض فراہم کیا جا سکے۔ قرض سکیموں میں عمومی طور پر کیا مسائل پیش آتے ہیں؟ حکومت کی جانب سے عام غریب افراد کو رعایتی قرضے سے جڑی مشکلات کے بارے میں ایک مقامی بینک کے ڈیجیٹل شعبے میں قرضے کی درخواستوں کے معاملات دیکھنے والے شہاب رضوان نے بتایا کہ سب سے پہلے یہ جاننا ضروری ہے کہ بینکوں کی جانب سے جب حکومتی سکیموں کے تحت قرضے فراہم کیے جاتے ہیں تو اس کے لیے مخصوص بینکنگ پراڈکٹس تیار کی جاتی ہیں جنھیں تیار کرنے میں کچھ عرصہ درکار ہوتا ہے۔ اسی طرح ان پراڈکٹس کی ہینڈلنگ کے لیے افرادی قوت کی ضرورت ہوتی ہے جو بینک فوری طور پر ہائر نہیں کر سکتا۔ شہاب نے بتایا کہ اسی طرح ان پراڈکٹس کے بارے میں عملے کی تربیت اور ان سے متلعق دستاویزی ضرویات کی تکمیل سے متعلق آگاہی بھی ضروری ہوتی ہے۔ شہاب نے بتایا کہ اکثر درخواست گزار قرضہ حاصل کرنے کے طریقہ کار کے بارے میں شکایت کرتے ہیں جس کی بنیاد ی وجہ یہی ہے کہ جو درخواستیں دیتے ہیں یا آن لائن فارم بھرتے ہیں وہ بنیادی معلومات بھی اکثر اوقات غلط لکھ دیتے ہیں۔ ‘مثلاً چھوٹے قرض لینے والے ایسے افراد ہوتے ہیں جن کی آن لائن فارم بھرنے کی صلاحیت نہیں ہوتی جس کی وجہ ان کے اندر کمپوٹر لٹریسی کا فقدان ہے اور جو ان کی جگہ آن لائن فارم بھرتے ہیں وہ ایسی بنیادی غلطیاں کرتے ہیں جو قرض لینے کے طریقہ کار کو متاثر کرتی ہیں۔‘
پاکستان,پشاور میں مسلح افراد کی فائرنگ سے پادری ہلاک,پشاور میں مسلح افراد کی فائرنگ سے پادری ولیم سراج ہلاک عزیز اللہ خان بی بی سی اردو ڈاٹ کام، پشاور 5 گھنٹے قبل ،تصویر کا ذریعہGetty Images پاکستان کے صوبہ خیبر پختونخوا کے صوبائی دارالحکومت پشاور میں فائرنگ کے واقعے میں ایک مسیحی پادری ہلاک جب کہ ایک اور شخص زخمی ہوئے ہیں۔ پشاور پولیس کی جانب سے فراہم کی جانے والی ابتدائی تفصیلات کے مطابق پشاور کے تھانہ گلبہار کی حدود میں رنگ روڈ پر مدینہ مارکیٹ کے نزدیک نامعلوم افراد کی جانب سے فائرنگ کی گئی۔ فائرنگ کے اس واقعے میں ولیم سراج گولی لگنے سے ہلاک ہو گئے جس کی ذمہ داری ابھی تک کسی نے قبول نہیں کی ہے۔ ولیم سراج چرچ میں اسسٹنٹ پادری تھے پشاور پولیس کی جانب سے جاری کردہ تفصیلات میں بتایا گیا ہے کہ ویلیم سراج علاقہ تھانہ چمکنی کی حدود میں واقع چرچ میں اسسٹنٹ پادری تھے۔ پشاور کے بشپ ہیمفری بشپ سرفراز نے بی بی سی کو بتایا کہ دونوں پادری پھندو کے علاقے میں قائم ایک چرچ میں عبادت کے بعد گاڑی پر جا رہے تھے کہ گلبہار کے علاقے میں ان پر فائرنگ کی گئی۔ اس واقعے کے بعد پادری ویلیم سراج کو فوری طور پر پشاور لیڈی ریڈنگ ہسپتال لے جایا گیا۔ پشاور لیڈی ریڈنگ ہسپتال انتظامیہ کے مطابق پادری ولیم سراج ہسپتال پینچنے سے پہلے ہی ہلاک ہو چکے تھے۔ ہسپتال کے ترجمان محمد عاصم کے مطابق دوسرے پادری معمولی زخمی تھے جن کو علاج کے بعد ڈسچارج کر دیا گیا ہے۔ وزیر اعلی خیبر پختونخوا محمود خان نے واقعے کا نوٹس لیتے ہوئے آئی جی پولیس کو ہدایت کی ہے کہ ملزمان کی فوری گرفتاری کے لیے ضروری کاروائی عمل میں لائی جائے۔ دوسری جانب پشاور پولیس کا کہنا ہے کہ واقعے کی اطلاع ملتے ہی پولیس کی بھاری نفری نے موقع پر پہنچ کر آس پاس کے علاقوں میں سرچ آپریشن شروع کر دیا اور تمام داخلی و خارجی راستوں پر مشکوک افراد کی بھی کڑی نگرانی شروع کر دی گئی ہے۔ پولیس کا کہنا ہے کہ تفتیشی ٹیم نے جائے وقوعہ سے اہم شواہد اکٹھے کر لئے ہیں جبکہ نزدیکی مارکیٹ میں سی سی ٹی وی کیمروں کو چیک کیا جا رہا ہے۔ یہ بھی پڑھیے پاکستانی شہروں میں دہشتگردی کے حالیہ واقعات افغانستان میں ٹی ٹی پی پر پُراسرار حملوں کا ردعمل ہیں؟ حکومت اور تحریک طالبان پاکستان کے درمیان مذاکرات کا مستقبل کیا ہے ٹی ٹی پی، دولت اسلامیہ کی بڑھتی کارروائیاں: ’ہو سکتا ہے سرحدپار سے لوگ پاکستان داخل ہوئے ہوں‘ 'آئندہ دو ماہ تک دہشتگردی کے واقعات میں اضافے کا خدشہ' واضح رہے کہ رواں برس کا آغاز ہوتے ہی پاکستان کے بڑے شہروں کو دہشتگردی کی ایک لہر کا سامنا ہے۔ دارالحکومت اسلام آباد میں ایسے واقعات میں پولیس اہلکاروں کو نشانہ بنایا گیا جبکہ لاہور کے مصروف انارکلی بازار میں ایک بم دھماکے میں ہلاکتیں بھی ہوئیں۔ بی بی سی سے گفتگو کرتے ہوئے چند دن قبل وفاقی وزیر داخلہ شیخ رشید احمد نے تصدیق کی کہ ملک کے مختلف حصوں، خصوصاً بلوچستان اور خیبرپختونخوا کے سرحدی علاقوں میں دہشتگرد تنظیموں کے سلیپرز سیلز ایک بار پھر سرگرم ہوئے ہیں اور ان سے نمٹنے کے لیے قانون نافذ کرنے والے ادارے اپنی ذمہ داریاں نبھا رہے ہیں اور کارروائیاں جاری ہیں۔ وفاقی وزیر داخلہ نے یہ بھی کہا تھا کہ دہشتگردی کے خلاف دو دہائیوں پر محیط ایک طویل جنگ کے بعد اب پاکستان میں دہشت گردوں کے خلاف لڑنے اور معلومات اکٹھی کرنے کا نظام کافی بہتر ہے لیکن آئندہ دو ماہ تک ملک میں دہشت گردی کے واقعات میں اضافے کا خدشہ ہے تاہم دہشتگردی کی اس تازہ لہر پر قابو پا لیا جائے گا۔
پاکستان,وسعت اللہ خان کا کالم: خدایا ایسی اپوزیشن ہر حکمران کو عطا کر,وسعت اللہ خان کا کالم بات سے بات: خدایا ایسی اپوزیشن ہر حکمران کو عطا کر وسعت اللہ خان تجزیہ کار 8 گھنٹے قبل اس چمت کاری حکومت میں لاکھ خامیاں سہی، اقتصادی محاذ پر کتنی بھی پھوہڑ سہی، پر ایک بات تو ماننا ہی پڑے گی کہ وہ جب چاہتی ہے پارلیمنٹ کے دونوں ایوانوں سے کوئی بھی قانون منظور کروانے کا ہنر جانتی ہے۔ عددی اکثریت کو اقلیت میں اور اقلیت کو اکثریت میں کیسے چند گھنٹے کے لیے بدلا جا سکتا ہے، سیکھنا ہے تو کوئی یک صفحی عمرانی حکومت سے سیکھے۔ میرے سنگِ مزار پر فرہاد رکھ کے تیشہ کہے ہے یا استاد ( میر ) لوگ ہوڈینی کو یاد کرتے ہیں جو پانی سے بھرے ٹینک میں پابہ زنجیر بندھے ہونے کے باوجود چند منٹ میں باہر نکل کر دونوں ہاتھ فاتحانہ اٹھا کر داد و تحسین وصول کرتا تھا۔ ڈیوڈ کاپر فیلڈ، امریکہ کا مجسمہِ آزادی، اورینٹ ایکسپریس کی بوگی، رن وے پہ کھڑا طیارہ غائب کرنے والا ارب پتی امریکی جادوگر ہے۔ مگر سو رکنی پاکستانی سینیٹ میں اپوزیشن کے 57 ارکان کو بوقتِ ضرورت 42 دکھا دینا اس کی فنی اوقات سے بھی باہر ہے۔ ہر جادوگر اور نظربندی کے ماہر کے کچھ خفیہ حربے ہوتے ہیں جنھیں وہ سینے میں ہی رکھتا ہے۔ پاکستانی پارلیمنٹ کے جادوگروں کا خفیہ حربہ اپوزیشن بنچ ہے، کون سی نشست پر بیٹھا کون اصول پسند نظریاتی کس وقت بچہ جمورا بن جائے، یہی تو اصل جادو ہے۔ پچھلی پارلیمانوں کو نچانے والوں کے ہاتھ میں وہ صفائی نہیں تھی لہذا پیسے اور لالچ کا جادو بولتا تھا۔ چھانگا مانگا اور آپریشن مڈ نائٹ جیکال جیسی حرکتیں کرنا پڑتی تھیں۔ ،تصویر کا ذریعہGetty Images اب تو ’الم غلم ڈرمن پوتا کیتو مینی تابڑ توڑ‘ بڑبڑانے کی بھی ضرورت نہیں پڑتی اور معزز بندہ نشست پر بیٹھے بیٹھے اڑن چھو ہو جاتا ہے۔ جو بظاہر غائب نہ بھی ہو تو اسے ہپناٹائز کر کے دماغ سلا دیا جاتا ہے اور پھر اسے پتہ بھی نہیں چلتا کہ اپنا ہی ہاتھ قانون کے حق میں کھڑا کیا یا مخالفت میں، اس نے خفیہ بیلٹ کے درست خانے میں مہر لگا دی یا دو خانوں کے درمیان ٹھوک دی۔ 28 جنوری کو سینیٹ میں اپوزیشن کی عددی اکثریت کے باوجود جس طرح چیئرمین کے ایک کاسٹنگ ووٹ سے سٹیٹ بینک کی خودمختاری کا قانون منظور ہوا، اس کی ایک وڈیو ’کچھ شرم ہوتی ہے کچھ حیا ہوتی ہے‘ فیم رکنِ اسمبلی خواجہ محمد آصف کے ہاتھوں ڈیوڈ کاپر فیلڈ کو خجل کرنے کے لیے ضرور بھجوانی چاہیے۔ اور اسے یہ بھی بتانا چاہیے کہ ایسا جادو پہلی بار نہیں ہوا، ہمارے ہاں تو اب یہ نارمل سا چمتکار ہے۔ وسعت اللہ خان کے دیگر کالم پڑھیے وسعت اللہ خان کا کالم: پاکستانی شی جن پنگ وسعت اللہ خان کا کالم: زندگی تاحیات چلتی ہے وسعت اللہ خان کا کالم: نا ملزم خالص نہ جج اصیل وسعت اللہ خان کا کالم: ایک عدد آئینی روبوٹ درکار ہے اب تو میرے کچھ بدتمیز دوست یوسف رضا گیلانی کو وفاقی وزیر برائے اپوزیشن امور اور شہباز شریف کو وفاقی وزیر برائے بین الادارتی ہم آہنگی بھی کہتے پھر رہے ہیں۔ مگر کیا ہوا ؟ کچھ بھی تو نہیں۔ سب کپڑے جھاڑ کر ’چیونٹی مر گئی چیونٹی مر گئی‘ کہتے ہوئے ایوان سے باہر آ گئے۔ اپنی پوشیدہ گری سے بل کو قانون بنوانے کے باوجود بھی اپوزیشن سٹیٹ بینک کی خود مختاری کو ملکی حمیت و اختیار کی فروخت سمجھ رہی ہے اور اپنی ہی ’اتحادی‘ حکومت کے خلاف ایک اور لانگ مارچ اور ٹریکٹر مارچ کی تیاری کر رہی ہے۔ ،تصویر کا ذریعہGetty Images اتنا خلا پیدا ہو گیا ہے کہ خود چمت کاری قائدِ ِحزب اقتدار کو قائِد حزبِ اختلاف کا جامہ پہن کر یہ پیغام دینا پڑ رہا ہے کہ ’میں اگر سڑکوں پر نکل آیا نا تو میں آپ کے لیے زیادہ خطرناک ہوں۔‘ چلیں دفع کریں۔ یہ سب تو آئندہ بھی ہوتا رہے گا۔ ایک قصہ سنتے جائیں۔ ایک شکاری ریچھ مارنے کے لیے گیا مگر نشانہ چوک گیا۔ ریچھ نے غیض و غضب میں اس شکاری پر ناقابلِ بیان تشدد کیا۔ کچھ ہفتے بعد وہی شکاری اسی جگہ اسی ریچھ کو پھر نشانہ بنانے آیا اور اس بار بھی نشانہ چوک گیا۔ ریچھ نے اسے خوب بھنبھوڑا مگر جانے دیا۔ چند ماہ بعد پھر وہی شکاری اسی جگہ اسی ریچھ کو نشانہ بنانے پہنچ گیا اور ایک بار پھر نشانہ چوک گیا۔ اس بار ریچھ نے اس پر کوئی تشدد نہیں کیا۔ بس قریب جا کر کان میں کہا ’لگتا ہے آپ شکار کے لیے نہیں بلکہ کسی اور نیت سے یہاں آتے ہیں۔‘
پاکستان,’تم نے دیکھا؟ فوج میں بھی کتنے پڑھے لکھے لوگ ہوتے ہیں‘,پاکستان رائٹرز گلڈ: صدر ایوب خان کے دور میں قائم ہونے والی ادیبوں کی تنظیم جو کئی تنازعات کا شکار رہی فاروق عادل مصنف، کالم نگار 9 گھنٹے قبل ،تصویر کا ذریعہGetty Images یہ ایوب خان کے مارشل لا کے نفاذ کے اگلے ہی روز کی بات ہو گی جب اُردو دنیا کی ممتاز ادیبہ قرۃ العین حیدر ایوب خان کے سیکریٹری قدرت اللہ شہاب کے ہاں پہنچیں۔ پہلی ہی نگاہ میں وہ پریشان دکھائی دیں۔ شہاب نے ان کہ کیفیت یوں بیان کی ہے: ’بال بکھرے ہوئے، چہرہ اداس اور آنکھیں پریشان۔‘ دفتر میں داخل ہوتے ہی انھوں نے سوال کیا: ’اب کیا ہوگا؟‘ ’کس بات کا کیا ہو گا؟‘ قدرت اللہ شہاب نے وضاحت طلب کی۔ اس سوال پر عینی بیگم نے دوبارہ سوال کیا کہ کیا اب ’ادبی چانڈو خانوں‘ میں بیٹھ کر گپیں ہانکنا (قرۃ العین حیدر نے لوز ٹاک کے الفاظ استعمال کیے تھے) بھی جرم تصور کیا جائے گا؟ اُن کا اشارہ مارشل لا کے ایک ضابطے کی طرف تھا جس کے تحت اخبارات پر سنسرشپ کا نفاذ کر دیا گیا تھا اور اسی ضابطے کے تحت ’افواہ سازی‘ کو بھی جرم قرار دیا گیا۔ ’بھونکنے کی آزادی کا احساس بھی تو ایک عجیب نعمت ہے‘ شہاب نے عینی بیگم کے اس سوال پر واضح کیا کہ 'آپ کا اندازہ درست ہے۔ گپ شپ بڑی آسانی کے ساتھ افواہ سازی تصور کی جا سکتی ہے۔' اس بات پر عینی دکھی ہوگئیں اور انھوں نے نہایت دکھ کے ساتھ سوال کیا: ’تو گویا اب بھونکنے پر بھی پابندی عائد ہے؟‘ شہاب کے مطابق یہ سوال کرتے ہوئے اُن کی آنکھوں میں آنسو تیرنے لگے۔ وہ مزید لکھتے ہیں: ’آنسو چھپانے کے لیے اُس نے مسکرانے کی کوشش کی اور ایک ٹھنڈی آہ بھر کر کسی قدر لاپروائی سے کہا: ’ارے بھئی، روز روز کون بھونکنا چاہتا ہے لیکن بھونکنے کی آزادی کا احساس بھی تو ایک عجیب نعمت ہے۔‘‘ قدرت اللہ شہاب نے اندازہ ظاہر کیا ہے کہ قرۃ العین حیدر نے اسی روز پاکستان چھوڑنے کا ارادہ کر لیا ہوگا۔ ان کے خیال میں اُن کے معرکہ آرا ناول ’آگ کا دریا‘ کی تخلیق کی وجہ بھی یہی واقعہ بنا ہو گا۔ یہ واقعہ اور اِس میں ہونے والی گفتگو مارشل لا کے بارے میں ادیبوں کے انداز فکر کو ظاہر کرتی ہے۔ کیا مارشل لا کے بارے میں یہ جذبات پوری ادیب برادری کی نمائندگی کرتے تھے یا ادیب اور خود قرۃ العین حیدر اس سلسلے میں ذہنی انتشار کا شکار تھیں؟ قدرت اللہ شہاب ہی کے بیان کردہ ایک اور واقعے سے یہ سوال پیدا ہوتا ہے۔ پاکستان رائٹرز گِلڈ کی بنیاد اس واقعے کے تھوڑے ہی دنوں کے بعد قدرت اللہ شہاب کے دفتر میں ایک واقعہ اور رونما ہوا۔ ملک کے ممتاز، نمایاں اور نمائندہ ادیبوں نے اِن سے ملاقات کی۔ اِن ادیبوں کا کہنا تھا: ’فوجی حکومت زندگی کے ہر شعبے میں تطہیر و تعمیر، ترقی و بہبود کے نئے نئے اعلان کرتی جا رہی ہے۔ تو موقع ہے کہ اس بات کو آزما کر دیکھیں کہ حکومت کے بلند بانگ دعوؤں میں ادیبوں کی ویلفیئر کے لیے بھی کوئی گنجائش نکل سکتی ہے یا نہیں؟‘ ادیبوں کی فلاح و بہبود کے لیے مارشل لا انتظامیہ سے امید لگانے والے دیگر ادیب اپنے اپنے شعبے میں نہایت نمایاں اور ممتاز تھے۔ ان لوگوں میں قرۃ العین حیدر کے علاوہ شاعر اور دوہا نگار جمیل الدین عالی، افسانہ نگار غلام عباس، میجر ابن الحسن، ابن سعید اور عباس احمد عباسی شامل تھے۔ ،تصویر کا ذریعہAmazon وہ کام جس کی ابتدا ادیبوں کی فلاح و بہبود کے بے ضرر سے ایجنڈے سے ہوئی تھی، آگے چل کر وہ ایک ملک گیر ادارے یعنی پاکستان رائٹرز گِلڈ کی صورت اختیار کر گیا۔ یہ ادارہ جتنی تیز رفتاری کے ساتھ وجود میں آیا، اسی تیزی کے ساتھ اس کی شہرت متنازع ہوتی چلی گئی۔ پاکستان رائٹرز گلڈ اپنے قیام کے فوراً ہی بعد متنازع کیوں ہو گیا؟ قدرت اللہ شہاب نے اپنی کتاب ’شہاب نامہ‘ میں اس کی کچھ وجوہات کا کا تذکرہ کیا ہے۔ وہ لکھتے ہیں: ’کسی کو شبہ تھا کہ فوجی حکومت کے اشارے پر ایک نئے مافیا نے سر اٹھایا ہے تاکہ وہ دانشوری کے سب انڈوں کو ایک ٹوکری میں جمع کر کے مارشل لا کی ٹوکری میں ڈال دے۔ ان شکوک و شبہات کو تقویت اس وجہ سے ملتی تھی کہ میں اس زمانے میں صدر مملکت اور چیف مارشل لا ایڈمنسٹریٹر کا سیکریٹری بھی تھا۔‘ شہاب کے اس بیان کا پس منظر یہ ہے کہ رائٹرز گِلڈ نے اپنے قیام کے فوراً ہی بعد انھیں (شہاب کو) اپنا سیکریٹری جنرل منتخب کر لیا تھا۔ یوں فوجی حکمراں اور چیف مارشل لا ایڈمنسٹریٹر کا سیکریٹری ہی رائٹرز گلڈ کا سیکریٹری جنرل بن گیا تو اس تنظیم کے بارے میں شکوک و شبہات کے دروازے بھی کھل گئے۔ شہاب نے گِلڈ کے متنازع ہونے کا تعلق اپنی ذات سے جوڑا ہے لیکن اس تنظیم کے متنازع ہونے کی کچھ وجوہات اس کے علاوہ بھی ہو سکتی ہیں۔ ان وجوہات کو دو حصوں میں تقسیم کیا جا سکتا ہے۔ گلڈ کے بارے میں فوری اور دیرپا اثرات رکھنے والا شبہ تو ایک ہی ہے، یعنی مارشل لا کی ٹوکری میں دانش وری کے انڈے اکٹھے کرنا۔ ’شہاب، صدر صاحب کس کنجر خانے میں پڑ گئے ہیں‘ اس کے علاوہ شہاب کے بقول گِلڈ کو خود حکومت کے اندر سے بھی مخالفت کا سامنا رہا۔ قدرت اللہ شہاب نے اس مخالفت کا ذکر بڑی تفصیل کے ساتھ کیا ہے۔ اس سلسلے میں انھوں نے گورنر مغربی پاکستان یعنی نواب آف کالاباغ نواب امیر محمد خان کا حوالہ دیا ہے۔ وہ لکھتے ہیں کہ ایک روز گورنر مغربی پاکستان نے ٹیلی فون پر ان سے بات کی۔ نواب صاحب نے چھوٹتے ہی ان سے کہا: ’بھائی شہاب، یہ ہمارے صدر صاحب کس کنجر خانے میں پڑ گئے ہیں؟‘ گورنر مغربی پاکستان کا یہ انداز گفتگو چکرا دینے والا تھا لیکن قدرت اللہ شہاب نے ان سے مزید تفصیلات حاصل کیں تو راز کھلا کہ اُن کا اشارہ ادیبوں کی سرگرمیوں سے ایوب خان کی بڑھتی ہوئی دلچسپی سے تھا۔ ،تصویر کا ذریعہBOOK/ NAWAB OF KALABAGH انھوں نے مزید بتایا: ’یہ جو ’اداس نسلیں‘ (مصنف عبداللہ حسین) نام کی لچر بکواس ہے، اسے فحاشی کے الزام پر ضبط کر کے مقدمہ دائر کرنے کی تیاری مکمل تھی۔ اب جناب صدر نے اپنے دست مبارک سے اسے انعام دے مارا ہے تو اب ہم کریں تو کیا کریں؟‘ نواب آف کالا باغ کا اشارہ ’آدم جی‘ ادبی ایوارڈ کی طرف تھا۔ یہ ایوارڈ رائٹرز گِلڈ کی ایما پر ہی شروع ہوا تھا۔ ایوب خان کے ہاتھوں سے ادیبوں کو ایوارڈ کیسے دلوائے گئے، یہ بھی ایک دلچسپ واقعہ ہے۔ ایک بار کراچی کے ایوان صدر میں اعزازات دینے کی تقریب منعقد ہوئی۔ تقریب وزرا، اعلیٰ حکام اور غیر ملکی سفیروں سمیت اہم شخصیات کی ایک بڑی تعداد موجود تھی۔ اعزازات کی تقسیم مکمل ہو گئی تو تقریب کے منتظم اور میزبان کی حیثیت سے قدرت اللہ شہاب نے ایک اعلان کر کے حاضرین کو ششدر کر دیا۔ انھوں نے اعلان کیا ’مسٹر پریزیڈنٹ سر، سرکاری اعزازات کی فہرست مکمل ہو گئی۔ اب میں آپ سے درخواست کرتا ہوں کہ براہِ مہربانی پاکستان رائٹرز گِلڈ کے ادبی پرائز جیتنے والے ادیبوں میں انعامات تقسیم فرمائیں۔‘ ’تم نے دیکھا؟ فوج میں بھی کتنے پڑھے لکھے لوگ ہوتے ہیں‘ شہاب نے لکھا ہے کہ ایوب خان نے مسکرا کر اس کی اجازت دے دی۔ اس کے بعد انھوں نے میزبان کی حیثیت سے داؤد اور آدم جی انعام حاصل کرنے والے ادیبوں کے نام باری باری پکارے جنھیں پہلے ایوان صدر میں مدعو کر کے خاص نشستوں پر بٹھا دیا گیا تھا۔ شہاب کے بقول انھوں نے یہ کارروائی ایوب خان کی خصوصی اجازت سے کی تھی۔ یہ واقعہ اس نرم گوشے کی نشان دہی کرتا ہے جو گِلڈ کے لیے ایوب خان کے دل میں تھا لیکن یہ صرف ایک واقعہ نہیں۔ پہلی بار سرکاری اعزازات کے دوران ایوب خان سے انعامات دینے کا حوصلہ پا کر دوسری تقریب ایوان صدر راولپنڈی میں منعقد کی گئی۔ یہ کہنا اضافی ہو گا کہ اس بار بھی ایوب خان نے یہ اعزازات خود اپنے ہاتھوں سے عطا کیے۔ ایسی ہی ایک تقریب میں بڑا دلچسپ واقعہ رونما ہوا۔ گِلڈ کی طرف سے نامور شاعر جعفر طاہر کو ایوارڈ دیا گیا۔ جعفر طاہر فوج کے نان کمیشنڈ افسر تھے۔ وہ ایوارڈ وصول کرنے آئے تو اس وقت وہ فوجی یونیفارم میں ملبوس تھے۔ ایوب خان یہ دیکھ کر بہت خوش ہوئے اور انھوں نے مونچھوں پر ہاتھ پھیرتے ہوئے شہاب کو مخاطب کیا اور کہا: ’تم نے دیکھا؟ فوج میں بھی کتنے پڑھے لکھے لوگ ہوتے ہیں۔‘ یہ سن کر جعفر طاہر نے دھیمی آواز میں کہا: ’جی ہاں، حضور۔ نان کمیشنڈ رینک تک ہی رہتے ہیں۔‘ گِلڈ کے لیے ایوب خان کی ایک اور مہربانی ان کے لیے خصوصی فنڈ کا قیام تھا۔ ،تصویر کا ذریعہGetty Images ،تصویر کا کیپشن ایوب خان (فائل فوٹو) صدر مملکت کا خصوصی فنڈ شہاب نے لکھا ہے کہ مارشل لا کے ابتدائی زمانے میں حکومت نے آٹھ لاکھ روپے کی رقم ضبط کی۔ شہاب کے مطابق یہ رقم بعض سیاست دانوں نے انتخابی مقاصد کے لیے کچھ خفیہ اکاؤنٹس میں جمع کروا رکھی تھی۔ شہاب کی درخواست پر ایوب خان نے (اس زمانے کے لحاظ سے اس خطیر) رقم میں سے ادیبوں کی فلاح و بہبود کے لیے دو لاکھ روپے کا فنڈ قائم کر دیا۔ اسے ادیبوں کے لیے صدر مملکت کے خصوصی فنڈ کا نام دیا گیا۔ اس فنڈ سے بیمار ادیبوں کا علاج معالجہ کروایا جاتا اور وفات پا جانے والے ادیبوں کے لواحقین کی مدد کی جاتی تھی۔ لاہور کے گِلڈ ہاؤس کا شمار ان متروکہ عمارات میں ہوتا ہے جس کا تعلق پاکستان چھوڑ کر جانے والوں سے تھا۔ یہ بہت قیمتی جائیداد تھی جسے محکمہ بحالیات کے ذریعے گِلڈ کے نام منتقل کروا لیا گیا۔ شہاب لکھتے ہیں کہ یہ مشکل کام تھا جو جمیل الدین عالی اور ان (شہاب) کی تگ و دو کے ذریعے ہی ممکن ہو سکا۔ قدرت اللہ شہاب کا اس معاملے میں دلچسپی لینا اس اعتبار سے تو فطری تھا کہ وہ گِلڈ کے سیکریٹری جنرل تھے لیکن اتنا بڑا کام ان کے منصب کے اثر و رسوخ اور ایوب خان کے علم میں آئے بغیر کیسے ہوا ہو گا؟ پاکستان رائٹرز گِلڈ کو حکومت پاکستان کی طرف سے گرانٹ کی شکل میں رقم بھی ملا کرتی تھی۔ قدرت اللہ شہاب سمیت کسی دوسرے ادیب نے اپنی کسی تحریر یا انٹرویو میں اس کا ذکر نہیں کیا۔ گلڈ کے موضوع پر ڈاکٹر طاہر مسعود کو جمیل الدین عالی کے ایک انٹرویو پر گِلڈ ہی کے ایک سابق سیکریٹری معروف ادبی جریدے ’نقوش‘ میں محمد طفیل نے ایک خط لکھا۔ اس خط میں انھوں نے انکشاف کیا ہے کہ گِلڈ کو حکومت کی طرف سے مالی امداد ملا کرتی تھی۔ سنہ 1979 میں یہ امداد ڈیڑھ لاکھ روپے تھی۔ ایوب خان کے زمانے میں اس کی مالیت کیا رہی ہوگی، اس کا ذکر نہیں ملتا۔ ایوب خان کی ذاتی دلچسپی یہ تمام واقعات ایسے ہیں جو پاکستان رائٹرز گِلڈ کی ساکھ میں اضافے کے علاوہ اس کے استحکام کا باعث بنے۔ لیکن یہ ساکھ کیسے بنی اور ملک بڑے مالیاتی ادارے اس کے ساتھ تعاون پر کیسے آمادہ ہوئے، اس سلسلے میں بھی ایوب خان کی ذاتی دلچسپی کو نظر انداز نہیں کیا جا سکتا۔ یہ 31 جنوری 1959 کی بات ہے جب ایوب خان چیف مارشل لا ایڈمنسٹریٹر کی حیثیت سے پاکستان رائٹرز گِلڈ کے تاسیسی اجلاس میں شریک ہوئے۔ یہ اجلاس دو روز قبل یعنی 29 جنوری 1959 کو شروع ہوا تھا۔ گِلڈ نے قدرت اللہ شہاب پر ذمے داری عائد کی کہ وہ اجلاس کے آخری روز ایوب خان کی شرکت کو یقینی بنائیں۔ شہاب نے لکھا ہے کہ بیوروکریسی اور ایوب خان کے ملٹری سیکریٹری نہیں چاہتے تھے کہ فیلڈ مارشل اجلاس میں شریک ہوں۔ آخری روز تو وہ بخار میں بھی مبتلا ہو گئے لیکن اس کے باوجود انھوں نے اجلاس میں شرکت ضروری سمجھی۔ ایوب خان پنڈال میں داخل ہوئے تو اپنی عادت کے مطابق سٹیج کی طرف بڑھے۔ اس موقع پر انھیں بتایا گیا کہ ان کی نشست سٹیج پر نہیں بلکہ حاضرین کی پہلی صف میں ہے۔ یہ سن کر ان کے چہرے پر ناگواری کے آثار پیدا ہوئے۔ شہاب کے مطابق انھوں نے اس موقع پر کان سرخ ہوتے ہوئے بھی دیکھے۔ ابتدائی ناگواری کے بعد ایوب خان پوری دلچسپی کے ساتھ اجلاس میں موجود رہے۔ اجلاس کے خاتمے سے قبل انھیں خطاب کے لیے مدعو کیا گیا تو انھوں نے بڑی خوش دلی کے ساتھ تقریر کی۔ اس موقع پر انھوں نے ذاتی حیثیت میں گِلڈ کے لیے 10 ہزار روپے کی مالی اعانت کا اعلان کیا۔ یہ اس زمانے میں بہت بڑی رقم تھی۔ یہی مالی عطیہ تھا جس نے ملک کے بڑے صنعت کاروں کی توجہ گِلڈ کی طرف مبذول کروائی اور انھوں نے ادیبوں کے لیے ادبی انعامات کا سلسلہ شروع کیا۔ یہ انعامات رائٹرز گِلڈ کے پلیٹ فارم سے ہی دیے جاتے تھے اور ان تقاریب میں چیف مارشل لا ایڈمنسٹریٹر کی حیثیت سے ایوب خان شرکت کیا کرتے تھے۔ ،تصویر کا کیپشن فیلڈ مارشل محمد ایوب خان کراچی میں پاکستان رائٹرز گِلڈ کے تاسیسی اجلاس کے تیسرے روز ادیبوں سے خطاب کر رہے ہیں، انھوں نے یہ تقریر فی البدیہہ کی۔ اس پیچھے گِلڈ کے پہلے سیکریٹری قدرت اللہ شہاب بیٹھے ہیں ادیبوں کے سماجی مرتبے میں اضافہ پاکستان رائٹرز گِلڈ کے قیام کے مقاصد کیا تھے؟ اس سلسلے میں اسی مؤقف کو تسلیم کیا جانا چاہیے جو اس ادارے کے سیکریٹری کی حیثیت سے قدرت اللہ شہاب نے بیان کیا ہے۔ یعنی ادیبوں کی فلاح و بہبود، ان کے مسائل کا خاتمہ اور ان کے سماجی مرتبے میں اضافہ۔ ادیبوں کے سماجی مرتبے میں اضافہ کیسے ہوا؟ شہاب لکھتے ہیں کہ گِلڈ کے قیام کے بعد اقتدار کے ایوانوں اور اعلیٰ ترین سرکاری تقریبات کے دروازے ادیبوں پر کھل گئے۔ ان کے مطابق ادیبوں کی آمد و رفت کی وجہ سے اہل اقتدار اور بیوروکریٹ بدمزہ ہوئے۔ اس کا سبب یہ تھا کہ یہ طبقہ نہ آدابِ مجلس کا خیال رکھتا تھا اور نہ ان کا لباس اور چال ڈھال ایسی ہوتی تھی کہ وہ ایسی تقریبات میں شرکت کر سکیں۔ گِلڈ کی وجہ سے ادیبوں کو ایک اور آسانی حاصل ہوئی۔ شہاب نے لکھا ہے کہ اس زمانے میں بعض ادیبوں کی آزادی ان پڑھ پولیس افسروں اور نیم خواندہ مجسٹریٹوں کے رحم و کرم پر ہوا کرتی تھی۔ انھیں فرضی روزنامچوں کی بنیاد پر پکڑ لیا جاتا اور بغیر مقدمہ چلائے انھیں طویل عرصے تک قید و بند کی تکلیف برداشت کرنی پڑتی۔ گِلڈ کے سرگرم عمل ہونے کے بعد یہ سلسلہ ختم ہو گیا۔ اس کے علاوہ گِلڈ اشاعت گھر کے قیام، نیشنل بک فاؤنڈیشن کے پیش رو ادارے نیشنل بک کونسل کا قیام عمل میں آیا۔ ’ہم قلم‘ کے نام سے ایک ادبی مجلے کے اجرا کے علاوہ کاپی رائٹ ایکٹ کی منظوری کو بھی گِلڈ اپنی کامیابی تصور کرتا ہے۔ جمیل الدین عالی کے مطابق بنگالی اور مرکزی اردو بورڈز کا قیام بھی گِلڈ ہی وجہ سے عمل میں آیا۔ ادبی تنظیم کے سیاسی مقصد؟ یہ ادبی تنظیم شکوک و شبہات کی شکار کیوں ہوئی؟ اس کی طرف ایک اشارہ تو خود قدرت اللہ شہاب نے کیا ہے یعنی مارشل لا کی حمایت لیکن شہاب کے علاوہ اس کے بعض دیگر ذمہ داران بھی اس کی تردید کرتے ہیں۔ انھوں نے لکھا ہے: ’اس (کے قیام کے) جذبے میں کسی وقت بھی ایسی کوئی مقصدیت شامل نہیں جو ادب اور ادیب کی شرافت اور شان کے منافی ہو۔‘ انھوں نے چیلنج کے انداز میں کہا ہے کہ گِلڈ کا ریکارڈ کھلی دستاویز ہے، اگر اس نے کوئی غلط کام کیا ہے تو اسے کوئی ثابت کر دکھائے۔ قدرت اللہ شہاب کے بعد گِلڈ کے ایک اور اہم ذمہ دار جمیل الدین عالی بھی ان الزامات کی تردید کرتے ہیں۔ ڈاکٹر طاہر مسعود نے ایک انٹرویو میں جمیل الدین عالی سے اس سلسلے میں سوال کیا تو انھوں نے بھی اس تاثر کی تردید کی۔ انھوں نے کہا: ’اس الزام میں کوئی صداقت نہیں تھی اور سوائے کمیونسٹ ممالک کے ادیبوں کو حکومت کے زیر اثر لانا ویسے بھی ناممکن ہوتا ہے۔‘ گِلڈ کے قیام کے سلسلے میں جس ابتدائی دستاویز پر جن آٹھ ادیبوں نے دستخط کیے تھے، میجر ابن الحسن بھی ان میں سے ایک تھے۔ میجر ابن الحسن نے اس تنظیم کے کسی سیاسی مقصد کی تردید کی ہے۔ ڈاکٹر طاہر مسعود کے اس سوال پر کہ ادیبوں کو مارشل لا حکومت کے زیر اثر لانے کے لیے اس تنظیم کے قیام کے ضمن میں حکومت نے آسانیاں فراہم کیں۔ انھوں نے کہا: ’ہم میں سے کوئی بھی مارشل لا کی حمایت میں نہیں تھا۔ میں خود مارشل لا کا حصہ تھا لیکن مارشل لا کے خلاف تھا۔ گِلڈ کے قیام کے سلسلے میں حکومت سے کوئی ہدایت موصول نہیں ہوئی تھی۔‘ ،تصویر کا ذریعہAali.com.pk پھر گِلڈ بناتے وقت آپ لوگوں کے پیش نظر کیا مقاصد تھے؟ میجر ابن الحسن نے ڈاکٹر طاہر مسعود کے اس سوال کا دلچسپ جواب دیا: ’گِلڈ بنانے کے سلسلے میں ہمارے کوئی مقاصد نہیں تھے۔ ہمارے نزدیک یہ ایک غیر سنجیدہ چیز تھی۔ کم از کم میری حد تک کوئی مقاصد نہیں تھے۔‘ گِلڈ کے ان ذمے داروں کا یہ مؤقف اپنی جگہ اہمیت رکھتا ہے لیکن اسی سلسلے میں قدرت اللہ شہاب نے ایک ایسا واقعہ بیان کیا ہے جس سے شکوک و شبہات کے دروازے کھل جاتے ہیں۔ ایوب خان کے ’گوئیبلز‘ مارشل لا کی حمایت میں ادیبوں کی خدمات کی تردید کے بعد انھوں نے اس زمانے کی مارشل لا انتظامیہ کے ایک اہم عہدے دار بریگیڈیئر ایف آر خان کا ذکر کیا ہے۔ انھوں نے لکھا ہے کہ بریگیڈیئر ایف آر خان خود کو ایوب خان کا ’گوئیبلز‘ (ہٹلر کا وزیر برائے پروپیگنڈا) سمجھتے تھے۔ وزارت اطلاعات کے سیکریٹری کی حیثیت سے ان کی حیثیت غیر معمولی تھی۔ وہ وزیروں اور گورنروں وغیرہ پر بھی دھونس جما لیا کرتے تھے۔ اپنے محمکے میں انھوں نے نیشنل ری کنسٹرکشن بیورو کے نام سے ایک ادارہ قائم کیا تھا جس کا مقصد قوم کی سوچ کو حکومت کی سوچ کے ساتھ ہم آہنگ کرنا تھا۔ شہاب نے لکھا ہے کہ گِلڈ قائم ہوا تو بریگیڈیئر ایف آر خان نے یہی سمجھا کہ میں (شہاب) نے ان کے نہلے پر دہلا مار دیا ہے۔ شہاب ہی کے مطابق بریگیڈیئر خان نے گِلڈ سے فائدہ اٹھایا۔ وہ گِلڈ کے دفاتر سے ادیبوں کی فہرستیں حاصل کر لیا کرتے تھے۔ یہ بھی پڑھیے غلام محمد: ’ماتحت افسروں کے منہ پر فائلیں مارنا یا کمرے سے نکال دینا، معمولی بات تھی‘ طالبعلم عبدالحمید کا خون جس نے صدر ایوب کی قسمت کا ستارہ ڈبو دیا ایوب خان: اہم مواقع پر ہمیشہ منظر سے غائب ہو جانے والے ڈکٹیٹر ادیبوں کی برادری میں ’بکاؤ مال‘ ان فہرستوں سے وہ کیا فائدہ اٹھاتے تھے، شہاب نے لکھا ہے: ’بیورو آف نیشنل ری کنسٹرکشن کے نمائندے ایسے ادیبوں کی ٹوہ میں لگے رہتے تھے جو معاوضہ لے کر حکومت کی مرضی کے مطابق کچھ مضامین یا پمفلٹ اردو، بنگالی، انگریزی اور دوسری علاقائی زبانوں میں لکھنے پر آمادہ ہو جاتے تھے۔‘ شہاب نے تسلیم کیا ہے کہ ’ان عناصر نے بریگیڈیئر ایف آر خان سے معاوضہ لے کر خاصا کام کیا۔ یہ عناصر نہ گِلڈ نے پیدا کیے تھے، نہ گِلڈ کی وجہ سے پیدا ہوئے تھے، ادیبوں کی برادری میں ایسا بکاؤ مال ہمیشہ موجود رہا ہے اور موجود رہے گا۔‘ کیا مارشل لا کی حمایت کا کام صرف بے ضمیر ادیبوں نے ہی کیا یا حقائق اس سے مختلف بھی ہیں؟ اس سلسلے میں سائنٹیفک سوسائٹی آف پاکستان کے صدر میجر آفتاب حسن نے اپنے ایک خط میں دلچسپ انکشاف کیا ہے۔ قدرت اللہ شہاب کے انٹرویو پر ردِ عمل کا اظہار کرتے ہوئے انھوں نے انکشاف کیا: ’مولوی (عبدالحق) صاحب کو قدرت اللہ شہاب صاحب نے صدر ایوب سے ملوایا مگر مولوی صاحب کو اس کی بڑی قیمت دینی پڑی۔ وہ یہ کہ انھیں صدر ایوب کی حکومت، ان کی بنیادی جمہوریت سب کی تعریف کرنی پڑی اور اخبارات میں بیان دینے پڑے۔‘ ،تصویر کا ذریعہGoodreads ’آپ نے مارشل لا کیوں اٹھایا؟‘ ممتاز محقق اور خامہ بگوش کے قلمی نام سے اردو دنیا کا مقبول ترین ادبی کالم لکھنے والے مشفق خواجہ نے بھی اس سلسلے میں ایک دلچسپ انکشاف کیا ہے۔ انھوں نے ایک انٹرویو میں بتایا کہ ابن انشا انھیں یہ کہہ کر ایوان صدر کی ایک تقریب میں لے گئے تھے کہ آؤ تمھیں ایک تماشا دکھاتے ہیں۔ اس تماشے میں کیا ہوا، انھوں نے ڈاکٹر طاہر مسعود کو بتایا: ’ایوب خان نے جب دستور نافذ کیا تو اس کی تائید میں مضمون لکھوانے کے لیے ادیبوں کی خدمات حاصل کی گئیں۔ ہر ادیب نے بڑھ چڑھ کر اپنی قیمت لگائی اور حکومت کے مطلوبہ مقاصد کے لیے کام کیا۔ جب مضامین کے انبار در انبار شائع ہو گئے تو ایوب خان نے ایوان صدر میں ان ادیبوں کا شکریہ ادا کرنے کے لیے چائے پر مدعو کیا۔‘ اس تقریب میں کئی بڑے صحافی بھی مدعو تھے۔ مشفق خواجہ کے مطابق ایک بڑے اخبار کے ایڈیٹر نے اس موقع پر ایوب خان سے کہا کہ ابھی قوم کو مارشل کی ضرورت تھی، آپ نے مارشل لا کیوں اٹھایا؟ مارشل لا حکومت کی حمایت کا سلسلہ صرف مضمون نگاری تک محدود نہیں رہا۔ سینیئر ادیب اور دانشور اس سلسلے میں کچھ اور واقعات کا بھی ذکر کرتے ہیں۔ ممتاز دانشور اور کالم نگار عطاالحق قاسمی نے مجھے بتایا کہ ایوب خان نے جب بنیادی جمہوریت کا نظام متعارف کروایا تو اسے عوام میں متعارف کروانے کے لیے کئی اقدامات کیے گئے۔ ان میں ایک قدم بنیادی جمہوریت ٹرین کا بھی تھا۔ یہ ٹرین ملک کے ہر اُس حصے تک پہنچی جہاں تک ریلوے لائن جاتی تھی۔ اِس ٹرین کے نمایاں مسافر وہی تھے جنھیں رائٹرز گِلڈ قائم کر کے ایک پلیٹ فارم مہیا کیا گیا تھا۔ ممتاز محقق اور مجلس ترقی ادب کے سابق سربراہ ڈاکٹر تحسین فراقی نے بھی اس سلسلے میں اپنا ایک مشاہدہ بیان کرتے ہوئے مجھے بتایا کہ جس زمانے میں بنیادی جمہوریت ٹرین چلائی گئی، اسی زمانے ’بنیادی جمہوریت‘ کے نام سے ایک سرکاری مجلّہ بھی جاری کیا گیا۔ یہ بھی پڑھیے کیا پاکستان کے پہلے فوجی حکمران کی حکومت مہنگی چینی کی وجہ سے گری؟ ایوب خان کا دور ترقی کی علامت یا ناہمواری کی نشانی؟ ’فائلیں جرم ثابت کریں یا نہ کریں، لیکن وہ جانتے ہیں کہ ان کے ضمیر مجرم ہیں‘ اس مجلّے کا دفتر اسی جگہ قائم کیا گیا جہاں سے ’ماہ نو‘ شائع ہوتا تھا۔ ماہِ نو حکومت پاکستان کے زیر اہتمام شائع ہونے والا انتہائی معیاری اور تاریخی ادبی مجلّہ تھا۔ یہ ’بنیادی جمہوریت‘ نامی مجلّے کو اعتماد دینے اور اسے دانش ورانہ اور فنی امداد مہیا کرنے کا ایک طریقہ تھا۔ ماہِ نو کی سابق ایڈیٹر اور ممتاز شاعرہ کشور ناہید نے مجھے بتایا کہ ’بنیادی جمہوریت‘ نامی پرچے کے عملے اور مدیران کا تعلق ادیب برادری سے تھا۔ انھوں نے تصدیق کی کہ اس پرچے کا دفتر بھی ماہِ نو کے دفتر ہی میں قائم کیا گیا تھا۔ اپنے سیاسی مقاصد کو فروغ دینے کے سلسلے میں ایوب خان کے عزائم جب کھل کر سامنے آ گئے تو اس مرحلے پر کئی ادیبوں نے رائٹرز گِلڈ سے علیحدگی اختیار کر لی۔ ان میں ایک نمایاں نام ممتاز شاعر منیر نیازی کا ہے۔ انھوں نے ڈاکٹر طاہر مسعود کو بتایا تھا کہ اُنھوں نے فاطمہ جناح کے الیکشن کے زمانے میں رائٹرز گِلڈ سے علیحدگی کا اعلان کر دیا تھا۔ ’میں نے علیحدگی کے اعلان میں کہا تھا کہ جیسے میں ظالموں کے شہر سے نکل آیا ہوں'۔ قرۃ العین حیدر نے تو بدلے ہوئے حالات میں ’بھونکنے‘ پر پابندی کا خدشہ محسوس کیا تھا مگر منیر نیازی کا تجربہ مختلف تھا۔ ڈاکٹر طاہر مسعود سے گفتگو کرتے ہوئے انھوں نے ’کاٹ کھائے جانے‘ کے ثبوت پیش کیے اور بتایا کہ رائٹرز گِلڈ کے لوگ اپنے پسندیدہ لوگوں کی سرپرستی کرتے اور ناپسندیدہ لوگوں کا ناطقہ بند کر دیتے تھے۔ اس مقصد کے لیے دھن، دھونس، دھاندلی سب چلتا تھا۔ قرۃ العین حیدر نے اپنی خود نوشت ’کارِ جہاں دراز ہے‘ میں لکھا ہے کہ میجر ابن الحسن اور جمیل الدین عالی گِلڈ کا اعلامیہ لے کر اُن کے پاس پہنچے اور انھوں سرسری طور پر دیکھ کر اس پر دستخط کر دیے۔ بعد میں جب یہ اعلامیہ اخبار میں شائع ہوا تو اس پر انھیں پشیمانی ہوئی۔ قدرت اللہ شہاب نے کہا تھا کہ بھونکنے پر پابندی کے تصور نے انھیں پریشان کر دیا ہو گا اور انھوں نے پاکستان چھوڑنے کا فیصلہ کر لیا ہوگا۔ اگر یہ درست ہے تو اس واقعے نے ان کے ارادے کو مزید پختہ کر دیا ہو گا۔ رائٹرز گِلڈ جیسا ادارہ قائم کر کے جہاں دانش وروں کے طبقے کو رجھانے کی کامیاب کوشش ہوئی، وہیں کچھ لوگ ایسے بھی تھے جو اس کی طرف متوجہ نہیں ہوئے۔ ایسے ادیبوں میں لاہور سے مولانا صلاح الدین احمد اور کراچی سے حسن عسکری اور سلیم احمد نمایاں تھے۔ ڈاکٹر طاہر مسعود نے لکھا ہے کہ حسن عسکری نے یہ کہہ کر گِلڈ میں شمولیت اختیار کرنے سے انکار کر دیا تھا کہ کیا کبھی ’پیغمبروں‘ نے بھی گِلڈ بنائے ہیں؟ پاکستان رائٹرز گِلڈ کے ذریعے مارشل لا حکومت کی حمایت اس زمانے میں جہاں ادیبوں اور دانش وروں نے مارشل لا حکومت کی حمایت سے کنی کترانے کی کوشش کی، اسی زمانے میں بعض ادیبوں نے اعلیٰ مناصب بھی قبول کیے۔ عطاالحق قاسمی نے مجھے بتایا کہ قدرت اللہ شہاب سے دوستی اور قربت رکھنے والے کئی ادیبوں کو اس زمانے میں اچھے اداروں میں پرکشش مشاہروں پر رکھا گیا۔ ان میں اشفاق حسین، ابن انشا اور ممتاز مفتی سمیت کئی دیگر ادیب اور خاص طور پر ان کے دوست شامل تھے۔ ایوب خان کے زمانے میں پاکستان رائٹرز گِلڈ کے ذریعے مارشل لا حکومت کی حمایت کے حصول کا طریقہ کچھ ایسا نیا بھی نہیں تھا۔ یوسف کمبل پوش سر سید احمد خان کے زمانے کے ایک سیاح تھے۔ انھیں اردو کا اوّلین سفرنامہ نگار بھی تصور کیا جاتا ہے۔ اسّی کی دہائی میں ڈاکٹر تحسین فراقی نے ان کا سفرنامہ ’عجائبات فرنگ‘ مرتب کر کے شائع کیا۔ سفرنامے کی ابتدا میں انھوں نے ایک طویل مقدمہ بھی سپرد قلم کیا ہے۔ اس مقدمے میں انھوں نے اُس زمانے کے ادب اور سفرنامے کی صنف کے علاوہ ادیبوں کے سیاسی رجحانات، خاص طور پر تحریروں سے اخذ کیے جانے والے پیغامات کا بھی جائزہ لیا ہے۔ خود یوسف کمبل پوش کے سفرنامے کے بارے میں ان کی رائے یہی ہے کہ یہ کتاب بھی برِّ صغیر کے نئے حکمرانوں کے عظمت اور ہیبت کا سکہ جمانے کے لیے لکھی گئی ہوگی۔ اس کتاب میں کئی ایسے واقعات موجود ہیں جن سے انگریزوں کی علمی، فنّی، معاشرتی اور تہذیبی عظمت کا اظہار ہوتا ہے۔ سفرنامے کے پہلے ہی باب میں یوسف کمبل پوش کا ایک سادہ سا جملہ ہے جس میں انھوں نے کمال مہارت سے انگریز حکمرانوں کے رہائشی علاقے کی دل کشی کا ذکر کیا ہے۔ وہ لکھتے ہیں: ’جہاز ہمارا چل نکلا۔ دونوں طرف گنگا کے کنارے سبزہ آب دار لہلہا رہا تھا۔ جا بجا مکان صاحبانِ انگریز کا بنا ہوا نادر اور زیبا۔ جہازِ رواں پر عجیب سماں تھا، بیان میں نہیں سماتا۔‘ ایک اور جگہ لکھا ہے: ’میوزیم اس مقام کو کہتے ہیں کہ انگریزوں نے عجائبات وہاں رکھے ہیں۔ چنانچہ ہر طرح کے بیتار وحشیوں کے اور جنگلی آدمیوں کے رکھے، مردہ جانور روغن ملے ہوئے کھڑے، عجب روغن تھا کہ اس کے ملنے سے جسم جانوروں، مُردوں کا نہ سڑا بلکہ زندہ معلوم ہوتا ہے۔‘ تحسین فراقی نے لکھا ہے کہ اس زمانے میں یہ معاملہ صرف یوسف کمبل پوش تک ہی محدود نہ تھا بلکہ ادیبوں کی ایک بہت بڑی جماعت موجود تھی جو اپنے اپنے انداز میں یہی کام کر رہی تھی۔ ان ادیبوں میں سر سید احمد خان، خواجہ الطاف حسین حالی اور بہت سے دیگر ادیب شامل تھے۔ اسی طرح بعض اقلیتی مذہبی شخصیات کی بعض ایسی تحریریں بھی ملتی ہیں جنھوں نے انگریزی حکومت کی تائید و حمایت کو اللہ کی خوش نودی کے لیے لازمی قرار دیا۔ ،تصویر کا ذریعہGetty Images پاکستان رائٹرز گِلڈ جنرل ضیاالحق کے دور میں پاکستان رائٹرز گِلڈ کو اگر پہلے ملک گیر مارشل لا کی حمایت کے حصول کے لیے استعمال کیا گیا تو اس کے بعد کی حکومتیں بھی پیچھے نہیں رہیں۔ جنرل ضیاالحق نے پاکستان رائٹرز گِلڈ کے جانشین ادارے اکادمی ادبیات پاکستان کو اپنے مقاصد کے لیے استعمال کیا۔ ادیبوں کی سالانہ کانفرنس کی روایت اسی دور میں پڑی۔ اس کانفرنس میں ملک بھر سے ادیبوں کو سرکاری خرچ پر مدعو کیا جاتا اور ان کے ناز نخرے اٹھائے جاتے۔ جنرل ضیاالحق کے زمانے میں اس روایت کو کیسے آگے بڑھایا گیا، اس سلسلے میں کشور ناہید نے مجھے بتایا: ’ضیا الحق نے تو اتنی زیادتیاں کیں، چار تاریخ کو اُنھوں نے بھٹو صاحب کو پھانسی دی اور 11 تاریخ کو ادیبوں اور دانشوروں کا جلسہ کر دیا۔ اس میں (احمد ندیم) قاسمی صاحب اور دیگر ادیبوں نے مضامین پڑھے۔ روحی بانو کی فلموں کے ٹوٹے دکھائے۔ ہم اس کانفرنس میں نہیں گئے تھے۔ ہم بتانا چاہتے تھے کہ اتنی ظالمانہ حرکت کرنے کے بعد رائٹرز کو کیا کہنا چاہتے ہو؟ کیوں بلایا ہے؟ اصل میں احتجاج کیا تھا ہم لوگوں نے۔ باقی تو اللہ کے فضل سے سب آئے۔ اور یہ تو آپ کو معلوم ہوگا کہ میں تو کسی بھی کانفرنس میں نہیں گئی ہوں۔‘ آپ کے خیال میں وہ کیا مقاصد رہے ہوں گے جن کی وجہ سے جنرل ضیاالحق نے وہ کانفرنس منعقد کی ہوگی؟ میرے اس سوال پر کشور ناہید نے بتایا: ’صاف بات ہے، وہ قوم کو بتانا چاہتا تھا کہ عام لوگ میرے ساتھ ہیں، ادیب بھی میرے ساتھ ہیں۔ یہ کام سبھی کرتے رہے ہیں، مشرف نے بھی کیے، دوسروں نے بھی کیے، اب بھی یہی ہو رہا ہے۔‘ ایک زمانہ تھا جب لوگوں کی تائید و حمایت حاصل کرنے کے لیے گِلڈ بنائے گئے، کانفرنسیں منعقد کی گئیں، پلاٹ دیے گئے لیکن بعد کے زمانوں میں حالات بدل گئے۔ بدلے ہوئے حالات میں ادیبوں اور ذرائع ابلاغ سے وابستہ شخصیات کو نوازنے کے لیے رائٹرز گِلڈ، اکادمی ادبیات اور اس جیسے اداروں میں رکھوانے اور نوازنے کا سلسلہ بھی جاری رہا لیکن اس کے ساتھ ہی ایوب عہد کا ایک اور تجربہ زیادہ بڑے انداز میں دہرایا گیا۔ پروفیسر ڈاکٹر طاہر مسعود نے مجھے بتایا کہ اکیسویں صدی میں برقی ذرائع ابلاغ زیادہ اہمیت اختیار کر گئے۔ اس زمانے میں حیران کن حد تک بڑی تنخواہوں اور مراعات پر لوگوں کو رکھنے کا سلسلہ شروع ہوا۔ یہ رائے عامہ پر بڑے پیمانے پر اثر انداز ہونے کی کوشش تھی۔ ’اصل بات یہ ہے کہ زمانہ بدل گیا ہے لیکن حکمرانوں کے طور طریقے نہیں بدلے، بس ٹیکنالوجی تبدیل ہوئی جیسے کتاب کی جگہ پہلے ٹیلی ویژن نے لی، اب یہ کام ویب سائٹ اور سوشل میڈیا سے ہوتا ہے اور لوگوں کو اتنی بڑی بڑی تنخواہیں دلائی جاتی ہیں کہ حیرت ہوتی ہے۔‘ ڈاکٹر طاہر مسعود نے اپنی بات مکمل کی۔ اس کا مطلب یہ ہے کہ پاکستان میں رائٹرز گِلڈ نے جس روایت کا آغاز کا تھا، بدلے ہوئے حالات میں بدلے ہوئے طریقوں کے مطابق یہ سلسلہ اب بھی جاری ہے۔
پاکستان,’خاندان کے اثاثوں پر جج جوابدہ نہیں تو وزیراعظم کیوں ہوں؟‘,جسٹس قاضی فائز عیسیٰ کیس: وفاقی وزیر قانون فروغ نسیم نے سپریم کورٹ کے تفصیلی فیصلے کو تضادات کا حامل قرار دیا ہے شہزاد ملک بی بی سی اردو ڈاٹ کام، اسلام آباد 29 جنوری 2022 اپ ڈیٹ کی گئی 30 جنوری 2022 ،تصویر کا ذریعہAsad Ali Toor وفاقی وزیر قانون فروغ نسیم نے کہا ہے کہ جسٹس فائز عیسیٰ کیس میں سپریم کورٹ کا فیصلہ غلط اور تضادات کا حامل ہے۔ گذشتہ روز پاکستان میں نجی ٹی وی چینل جیو نیوز سے بات کرتے ہوئے فروغ نسیم نے کہا کہ وہ جسٹس قاضی فائز عیسیٰ اور ان کی اہلیہ کے خلاف نہیں، تاہم وہ عدالتِ عظمیٰ کے فیصلے سے اتفاق نہیں کرتے۔ یاد رہے کہ گذشتہ روز سپریم کورٹ نے جسٹس قاضی فائز عیسیٰ نظرثانی کیس کا 45 صفحات پر مشتمل تفصیلی فیصلہ جاری کیا تھا جس میں عدالت نے جسٹس فائض عیسیٰ کی اہلیہ سرینا عیسیٰ کے حق میں فیصلہ سنایا۔ اس کیس کا تعلق جسٹس فائز عیسیٰ اور ان کی اہلیہ کے اثاثہ جات سے ہے تاہم عدالتی فیصلے میں کہا گیا ہے کہ جسٹس قاضی عیسیٰ اور اہلخانہ کا ٹیکس ریکارڈ حکام نے غیر قانونی طریقے سے اکٹھا کیا۔ عدالتی فیصلے میں کہا گیا ہے کہ جسٹس قاضی فائز عیسیٰ کی اہلیہ سرینا عیسیٰ کی نظرثانی درخواستیں اکثریت سے منظور کی جاتی ہیں۔ سپریم کورٹ کے جسٹس مقبول باقر، جسٹس مظہر عالم، جسٹس منصور علی شاہ اور جسٹس امین الدین نے فیصلہ تحریر کیا۔ جج جواب دہ نہیں تو وزیراعظم اپنے خاندان کے اثاثوں سے متعلق کیوں جواب دہ ہوں؟ ادھر فروغ نسیم نے عدالتی اعتراض کہ یہ ریکارڈ غیر قانونی طریقے سے جمع کیا گیا، اس کے بجائے یہ سوال اٹھایا کہ کیا سرینا عیسیٰ نے یہ وضاحت دی کہ پیسے کہاں سے آئے؟ ان کا موقف تھا کہ ‘صرف یہ کہہ دینا کافی نہیں ہے کہ میرا تعلق امیرخاندان سے ہے، ایف بی آر نے اپنی رپورٹ میں بتایا تھا کہ سرینا عیسیٰ اپنے ذرائع آمدن بتانے میں ناکام رہیں۔‘ وزیر قانون کا کہنا تھا کہ اگر سپریم کورٹ کا جج اپنے اہل خانہ کے اثاثوں کا جواب دہ نہیں تو کیا یہ معیار دیگر سرکاری ملازمین کیلئے بھی ہوگا؟ ‘اگر جج جواب دہ نہیں تو مثلاً میں اور وزیراعظم اپنے خاندان کے اثاثوں سے متعلق کیوں جواب دہ ہوں؟‘ عدالت نے کیس کا مختصر فیصلہ 26 اپریل 2021 کو سنایا تھا اور اب نو ماہ دو دن بعد نظر ثانی درخواستوں کا تحریری فیصلہ جاری کیا، جس میں جسٹس یحییٰ آفریدی نے اضافی نوٹ تحریر کیا ہے۔ جسٹس یحیٰ آفریدی کا اضافی نوٹ جسٹس یحیٰ آفریدی نے اپنے اضافی نوٹ میں لکھا ہے کہ ایسٹ ریکوری یونٹ کے (سابق) چیئرمین بیرسٹر شہزاد اکبر اور وزیرِ قانون فروغ نسیم کی غیر قانونی ہدایات پر ٹیکس حکام نے سرینا عیسیٰ کے مقدمے میں ٹیکس سے متعلق رازداری کے حق کو بھی واشگاف طور پر پامال کیا ہے۔ اضافی نوٹ میں واضح طور پر لکھا گیا ہے کہ شہزاد اکبر اور فروغ نسیم سرینا عیسیٰ کے خلاف مقدمے میں ٹیکس سے متعلق رازداری کے قانون کو توڑنے کے مرتکب ہوئے ہیں۔ وزیر قانون اور چیئرمین اے آر یو کی آئین اور قانون کی خلاف ورزی کا ذکر کرتے ہوئے جسٹس یحیٰ آفریدی نے لکھا کہ اس عدالت کی جانب سے ان افراد کے اقدامات کو متفقہ طور پر غیرآئینی اور غیرقانونی قرار دیے جانے کے باوجود ان کو عہدے پر برقرار رکھنا متحرم وزیر اعظم کے ان خلاف ورزیوں میں ملوث ہونے کو واضح کرتا ہے۔ ’سپریم جوڈیشل کونسل کے اختیارات میں مداخلت کی‘ اس نوٹ میں جسٹس یحییٰ آفریدی نے سپریم کورٹ کی طرف سے سپریم جوڈیشل کونسل کو ایف بی آر کی طرف سے موصول ہونے والی ٹیکس کی رپورٹ کو بھیج کر یہ ہدایات دینا کہ اس کی بنیاد پر فیصلہ کیا جائے دراصل اس کونسل کے دائرہ اختیار میں مداخلت ہے۔ جسٹس آفریدی کے مطابق کونسل حاصل ہونے والی ایسی معلومات پر از خود غور کر سکتی ہے کہ اس میں جج کے کردار پر تحقیق ہونی چائیے یا نہیں۔ ٹیکس حکام کی رپورٹ پر سپریم جوڈیشل کونسل کو ہدایات دینے سے یہ عدالت خود ’فیصلہ کنندہ‘ کے بجائے ’شکایت کنندہ‘ بن جاتی ہے۔ ٹیکس حکام کو جج کی اہلیہ اور ان کے بچوں کے خلاف تحقیقات کے لیے دی جانے والی ہدایات سے انکم ٹیکس آرڈیننس 2001 کی خلاف ورزی کی گئی ہے۔ تاہم ٹیکس حکام کو اس آرڈیننس کے تحت کسی بھی جج کے خلاف آزادانہ طور پر تحقیقات کا حق حاصل ہے نہ کہ حکام بالا کی ہدایات کی روشنی میں۔ ہدایات پر کی جانے والی تحقیقات قابل تعزیر جرم کے ذمرے میں آتی ہے۔ اور اس مقدمے میں خلاف قانون ہدایات دینے جیسے سنگین نتائج کا خمیازہ بیرسٹر شہزاد اکبر، فروغ نسیم اور ان ٹیکس حکام کو بھگتنا ہو گا جو ایسی غیرقانونی ہدایات پر عمل پیرا ہوئے ہیں۔ اضافی نوٹ کے مطابق کونسل کو خود درخواست گزار جج یا کسی بھی جج کے خلاف کارروائی کا مکمل اختیار حاصل ہے۔ جسٹس یحییٰ آفریدی کے مطابق درخواست گزار جج (جسٹس قاضی فائز عیسیٰ) یا کسی بھی جج کو یہ اختیار حاصل نہیں ہے کہ وہ آئین کے آرٹیکل 184(3) کے تحت اس عدالت میں درخواست گزار بن جائے۔ اضافی نوٹ کے مطابق سرینا عیسیٰ، ان کی بیٹی اور بیٹے کے خلاف اس عدالت کے فیصلے کو واپس لیا جاتا ہے۔ اور اس کی بنیاد پر دی جانے والی ہدایات، ہونے والی کارروائی اور اس بنیاد پر تیار کی جانے والی رپورٹس کا سرینا عیسی اور ان کے بچوں کے حقوق اور ذمہ داریوں پر کوئی اثر نہیں ہو گا۔ تفصیلی فیصلے میں کیا کہا گیا ہے؟ فیصلے میں کہا گیا ہے کہ فیصلہ واضح الفاظ سے سنایا جاتا ہے کہ اس عدالت کےجج سمیت کوئی قانون سے بالاتر نہیں، کوئی بھی چاہے وہ اس عدالت کاجج کیوں نہ ہو اسے قانونی حق سے محروم نہیں کیا جا سکتا، ہر شہری اپنی زندگی، آزادی، ساکھ اور جائیداد سے متعلق قانون کے مطابق سلوک کا حق رکھتا ہے جب کہ آئین کے آرٹیکل 9 سے 28 ہر شہری کے بنیادی حقوق کا تحفظ کرتے ہیں۔ فیصلے میں مزید کہا گیا ہے کہ عدلیہ کا احتساب ضروری ہے لیکن قانون کے مطابق ہونا چاہیے، کھلی عدالت شیشے کے گھر جیسی ہے، ججز بڑوں بڑوں کےخلاف کھل کر فیصلے دیتے ہیں۔ فیصلے میں کہا گیا ہےکہ سرینا عیسیٰ سے بیان میں معاملہ ایف بی آر بھیجنے کا نہیں پوچھا گیا تھا، سرینا عیسیٰ کو اہم ترین معاملے پر سماعت کا پورا حق نہیں دیاگیا، آئین کے تحت شفاف ٹرائل ہرخاص وعام کابنیادی حق ہے لہٰذا صرف جج کی اہلیہ ہونے پر سرینا عیسیٰ کو آئینی حقوق سے محروم نہیں کیا جا سکتا، قانون کےمطابق فیصلوں سےہی عوام کا عدلیہ پر اعتماد بڑھے گا۔ ،تصویر کا ذریعہSUPREME COURT OF PAKISTAN تحریری فیصلے میں کہا گیا ہے کہ جسٹس فائز عیسیٰ نے کہا کہ ان کی اہلیہ کے آزادانہ ٹیکس معاملات میں انھیں مورد الزام نہیں ٹھہرایا جا سکتا۔ سرینا عیسیٰ اور ان کے بچے عام شہری ہیں، ان کے ٹیکس کا 184/3 سے کوئی تعلق نہیں جب کہ سرینا عیسیٰ کے ٹیکس کا کیس سپریم جوڈیشل کونسل نہیں بھیجا جاسکتا۔ فیصلے کے مطابق سپریم جوڈیشل کونسل کا دائرہ اختیار صرف ججز تک محدود ہے۔ عدالتی فیصلے میں کہا گیا تھا کہ جوڈیشل کونسل کی کارروائی پرایف بی آرکے خلاف اپیل اثر انداز نہیں ہو گی، ایسا بھی ممکن تھا، چیئرمین ایف بی آرکی رپورٹ پر جسٹس فائز عیسیٰ برطرف ہو جاتے، جج کی برطرفی کے بعد ایف بی آر کے خلاف اپیل سرینا عیسیٰ کےحق میں بھی آ سکتی تھی، برطرفی کے بعد اپیل میں کامیابی کا فیصلہ ہونے تک جسٹس فائز عیسیٰ ریٹائر ہوچکے ہوتے، ایسا بھی ممکن تھا کہ سپریم جوڈیشل کونسل ایف بی آر رپورٹ تسلیم نہ کرتی۔ یہ بھی پڑھیے سرینا عیسیٰ کے بیان سے مطمئن ہیں مگر فیصلہ متعلقہ اتھارٹی کرے گی: سپریم کورٹ سرینا عیسیٰ نے ایف بی آر میں جمع کروائے گئے جواب میں کیا کہا ہے؟ ایف بی آر کا سرینا عیسیٰ کو ساڑھے تین کروڑ روپے ٹیکس جمع کروانے کا نوٹس فیصلے میں کہا گیا ہے کہ ازخود نوٹس لینے کی ہدایت دینا سپریم جوڈیشل کونسل کی آزادی کے خلاف ہے۔ آئین کے تحت سرکاری افسران ججز کےخلاف شکایت درج نہیں کرا سکتے جبکہ چیئرمین ایف بی آر کی رپورٹ دراصل جسٹس فائز عیسیٰ کےخلاف شکایت ہی تھی۔ سپریم کورٹ کی جانب سے ایف بی آر کو تحقیقات کا حکم دینا غلط تھا، ججز کے خلاف کارروائی صدر پاکستان کی سفارش پرسپریم جوڈیشل کونسل کرسکتی ہے۔ فیصلے میں مزید کہا گیا ہے کہ جسٹس قاضی فائز عیسیٰ اور ان کے اہل خانہ کا ٹیکس ریکارڈ غیر قانونی طریقے سے اکٹھا کیا گیا۔ مرکزی کیس میں بھی جسٹس قاضی فائز اور ان کی اہلیہ کا مکمل مؤقف نہیں سنا گیا تھا۔ عدالتی فیصلے میں کہا گیا ہےکہ کسی ایک جج کے خلاف کارروائی سے پوری عدلیہ کی آزادی پر سوال اٹھتا ہے۔
پاکستان,آمنہ مفتی کا کالم ’اڑیں گے پرزے‘: پڑا ہوا جزیرہ، مرا ہوا دریا,آمنہ مفتی کا کالم ’اڑیں گے پرزے‘: پڑا ہوا جزیرہ، مرا ہوا دریا آمنہ مفتی مصنفہ و کالم نگار 30 جنوری 2022، 10:05 PKT ہاؤسنگ کالونیز بنانے کا مرض، نئے شہر بنانے کا مراق، زرعی زمینیں اجاڑ کے ان پہ کنکریٹ کے ویرانے بنانے کی بیماری تو خیر پرانی ہے۔ راوی ریور فرنٹ کا منصوبہ البتہ ماحول کی اس بربادی کی کہانی میں ایک نیا باب کھلا ہے۔ کتنے ہی برسوں سے ترقی، روزگار میں اضافے، سرمایہ کاری اور بڑھتی آبادی کی رہائشی ضروریات پوری کرنے کے نام پہ کالونی در کالونی ایک وحشت ناک آبادی پھیلائی جا رہی تھی لیکن ابھی دیوانگی، سمندروں، افتادہ جزیروں اور دریاوں کی چھوڑی زمینوں سے دور تھی۔ کچے کے علاقے، اب بھی کافی حد تک اپنی اصل حالت میں برقرار تھے۔ انسان کی ہوس کا کوئی کنارہ نہیں، زمین بیچ کر کھانے والے، زرعی زمینیں اجاڑتے اجاڑتے اب اس حد تک پہنچ گئے ہیں کہ ان کی نظریں کراچی کے پاس یوں ہی ’پڑے ہوئے جزیروں‘ اور بڈھے راوی کے کناروں پہ بھی پڑ گئیں۔ ارباب حل و عقد کا یہ ہے کہ کرایہ دار ہیں اپنا مکان تھوڑی ہے کے مصداق، جتنے منصوبوں کا افتتاح کر جائیں، جس قدر دوستوں کو خوش کر جائیں، اور جس جس پیارے کو نواز جائیں بس یہ ہی حکمرانی کی معراج ہے۔ ،تصویر کا ذریعہMeinhardt group نہ کسی نے کبھی ماحول کو سمجھنے کی کوشش کی ہے اور نہ یہ جاننے کی زحمت کی ہے کہ جو منصوبے آپ بنانا چاہتے ہیں، جو جنگلات اگانے کے آپ دعوے کر رہے ہیں ان سے پہلے بھی یہاں جنگل تھے، بیلے تھے، قدرتی، ٹبے،ٹویے، ٹیلے اور ٹیکریاں تھیں۔ ان ٹبوں پہ آبادیاں تھیں اور اب آبادیوں میں وہ لوگ بستے تھے جو ان دریاوں کے اسرار سمجھتے تھے۔ جب اجنبی حکمرانوں نے آبپاشی کے نظام کے نام پہ ماحول سے چھیڑ چھاڑ شروع کی تو کون جانتا تھا کہ ایک دن یہ مقدس دریا صرف سیوریج کے نالے بن کر رہ جائیں گے۔ آمنہ مفتی کے دیگر کالم پڑھیے آمنہ مفتی کا کالم: بندر بانٹ آمنہ مفتی کا کالم: مزید گندی باتیں آمنہ مفتی کا کالم: سبق پھر پڑھ۔۔۔ سمندر سے زمین چھین کر خاک اڑانے والوں نے اب یہ سوچا کہ بڈھے راوی کا بھی تو کوئی پرسان نہیں چنانچہ گدھوں کے یہ پرے، راوی کی لاش پہ اتر آئے جہاں پہلے ہی چیل گوشت کی بھوکی چیلیں چلچلاتی، حیران اڑ رہی تھیں۔ اب ایسا ہے کہ ماحول کا نوحہ لکھنے والے معدودے چند لوگوں کی آواز سنی گئی اور کچھ مدت کے لیے یہ منصوبہ ملتوی ہو گیا ہے لیکن تاوقتیکہ؟ کوئی دن جاتے ہیں کہ راوی کا کنارہ کنکریٹ کا جنگل بن جائے گا اور بچا کھچا یہ دریا بھی کالونی برد ہو جائے گا۔ یہ آشنا دریا، انسانی ہوس کی نذر ہو جائے گا۔ جھیلوں، بیراجوں اور جنگلات کی کہانیاں ہم نے بہت سن رکھی ہیں۔ جہاں رہائشی آبادیوں میں انسانوں کے لیے بنیادی انسانی سہولیات گیس بجلی پانی تک مہیا نہیں کی جاتیں وہاں دریا کو کون سانس لینے دے گا؟ ،تصویر کا ذریعہRUDA.GOV.PK بڑھتی آبادی کے لیے رہائش کی سہولت ،سرمایہ کاری کا فروغ اور روزگار میں اضافے کے سبز باغ دکھانے والے بھی جانتے ہیں کہ وہ سچ نہیں کہہ رہے۔ سچ یہ ہی ہے کہ جو ظلم ہم ماحول کے ساتھ کرتے آ رہے تھے اس کڑی میں یہ منصوبہ ظلم عظیم ہو گا۔ سیانا آدمی کبھی سانپ کی لکیر اور دریا کے راستے پہ پاؤں نہیں رکھتا ۔ اس میں جو حکمت ہو وہ وہی جانتے ہیں جنھوں نے سانپ کا راستہ کاٹا ہو یا دریا کے رستے پہ پیر دھرا ہوا۔ کوئی بھی جزیرہ پڑا ہوا نہیں ہوتا اور کوئی دریا مرا ہوا نہیں ہوتا،مشتری ہوشیار باش!
پاکستان,انڈین فوج کی قید میں 14 سالہ عصمد علی: ’دو ماہ سے کھانے کا ہوش ہے نہ سونے کا‘,غلطی سے سرحد پار کرنے والا کشمیری بچہ: ’رہائی کے لیے بارہا رابطے پر بھی انڈین حکام نے کوئی جواب نہیں دیا‘ ایم اے جرال صحافی 30 جنوری 2022 ،تصویر کا ذریعہFamily Photo پاکستان کے زیرِ انتظام کشمیر کی ایک بزرگ خاتون نے پاکستان کی حکومت سے ان کے 14 سال کے نواسے عصمد علی کو انڈین قید سے آزاد کروانے کی اپیل کی ہے۔ خدیجہ اسلم کے نواسے عصمد علی نے گذشتہ سال 25 نومبر کو اپنے سرحدی گاؤں تیتری نوٹ میں غلطی سے لائن آف کنٹرول (ایل او سی) عبور کی تھی اور ان کو انڈین فوج نے حراست میں لیا تھا۔ اب وہ دو ماہ سے انڈیا کے زیر انتظام کشمیر میں انڈین حکام کی تحویل میں ہیں اور ان کے خاندان والوں کو ان کے بارے میں کوئی علم نہیں کہ ان کا بچہ کس حال میں ہے۔ تیتری نوٹ وہ مقام ہے جہاں سے ریاست جموں و کشمیر کے دونوں اطراف کے منقسم خاندان آر پار جاتے رہے اور تجارت بھی ہوتی رہی ہے۔ ٹیلی فون پر اس نمائندے سے بات کرتے ہوئے خدیجہ اسلم اپنے نواسے کو یاد کرتے ہوئے مسلسل رو رہی تھیں۔ پچپن سال کی خدیجہ اسلم کا کہنا ہے کہ ’انڈیا کی حکومت انسانی ہمدردی کی بنیاد پر میرے نواسے کو رہا کرے اور پاکستان کی حکومت سے اپیل کرتی ہوں کہ وہ میرے نواسے کو انڈین قید سے رہا کروا کر گھر واپسی کا بندوبست کرے۔ ہم غریب و لاچار لوگ ہیں بچے کی رہائی کے لیے بڑے ملکوں کو اپیل کے سوا ہم کر ہی کیا سکتے ہیں۔‘ اُنھوں نے بتایا کہ ان کے تین بیٹے اور پانچ بیٹیاں ہیں جن میں عصمد کی والدہ کی فوت ہو چکی ہیں۔ عصمد علی کے والد محمد بنارس لاہور میں سیکورٹی کمپنی میں بطور گارڈ کام کرتے ہیں جنھوں نے عصمد کی والدہ کی وفات کے بعد دوسری شادی کر لی تھی اور اب لاہور ہی میں مقیم ہیں۔ خدیجہ اسلم نے کہا کہ ’گذشتہ دو ماہ سے مجھے نہ کھانے اور نہ سونے کا (ہوش) ہے۔ وہ تین ماہ کا تھا جب اس کی ماں چل بسی، اس کے بعد میں نے اسے رب کی مدد سے بڑی محنت سے پالا، مجھے اس کی پل پل یاد آتی ہے۔‘ ،تصویر کا ذریعہGetty Images ،تصویر کا کیپشن پونچھ کے قریب پاکستانی طرف ایک سپاہی پہرہ دے رہا ہے۔ تیتری نوٹ پونچھ سے کچھ ہی فاصلے پر ہے خدیجہ اسلم کے مطابق 25 نومبر 2021 کو جمعرات کے روز ان کے نواسے عصمد علی نے تیتری نوٹ کے نواح میں مقیم اپنی خالہ کے گھر روانہ کرنے کے لیے مجھے ایک کیری ڈبہ پر بٹھایا اور روانگی سے قبل قریبی دوکان سے خالہ کے بچوں کے لیے ٹافیاں بھی لا کر دیں۔ ان کا کہنا تھا کہ اس کے بعد عصمد واپس لوٹ گیا اور میں اپنی بیٹی کی جانب نکل گئی اور عصر کے وقت واپس گھر لوٹی۔ خدیجہ اسلم کا کہنا ہے کہ گھر واپسی پر معلوم ہوا کہ عصمد واپس گھر نہیں آیا۔ ’ہم نے مغرب تک انتظار کیا کہ شاید وہ بچوں کے ساتھ کھیلنے کے لیے گیا ہے، واپس لوٹ آئے گا مگر جب وہ مغرب تک بھی نہ گھر لوٹا تو ہماری تشویش میں اضافہ ہوا اور اس کے نانا نے اپنے عزیز و اقارب کے ساتھ مل کر عصمد کو تلاش کرنا شروع کر دیا۔‘ عصمد علی کے 65 سالہ نانا محمد اسلم نے بتایا کہ اُنھوں نے گاؤں میں اپنے نواسے کو ہر ممکن جگہ تلاش کیا مگر اس کا کوئی سراغ نہ ملا۔ ان کے مطابق مقامی سطح پر تعینات پاکستانی فوج کے حکام نے رات 8 بجے ان کو اطلاع دی کہ عصمد غلطی سے ایل او سی پار کر گیا ہے۔ محمد اسلم نے بتایا کہ ’انڈین فوج نے ہاٹ لائن پر پاکستانی فوج کو عصمد کی گرفتاری کی اطلاع دی تھی جس بنا پر اگلے روز مقامی پولیس و فوجی حکام نے ان سے ملاقات بھی کی اور معلومات حاصل کیں۔‘ ،تصویر کا ذریعہFamily Photo ضلع راولاکوٹ کے اسسٹنٹ سپرنٹینڈینٹ پولیس خاور علی شوکت نے بتایا کہ ’14 برس کے عصمد کی گمشدگی ایف آئی آر درج کر رکھی ہے جو غلطی سے ایل او سی پار کر گیا تھا۔ اُنھوں نے بتایا کہ 25 نومبر کو اطلاع ملتے ہی متعلقہ حکام کو آگاہ کیا گیا تھا جنھوں نے اس بارے میں انڈین حکام سے ہاٹ لائن پر رابطہ کر کے بچے کی گرفتاری کی تصدیق کی اور ان سے واپسی کے لیے گزارش کی تھی مگر متعدد بار رابطے کے باوجود انڈین حکام نے کوئی جواب نہیں دیا۔‘ محمد اسلم نے بتایا کہ ’عصمد کا روزانہ کا معمول تھا کہ وہ بچوں کے ہمراہ قریبی گراؤنڈ میں کھیلتا تھا جو دریائے پونچھ کے کنارے واقع ہے اور انڈین فوج کی چوکی سے سو گز کے فاصلے پر موجود ہے۔‘ محمد اسلم نے بتایا کہ اس علاقے میں تیتر سمیت دیگر جنگلی پرندے بہت ہوتے ہیں جبکہ عصمد کو تیتر، کبوتر، مرغوں اور دیگر پرندوں کو گھر پر رکھنے کا بہت شوق تھا۔ اُنھوں نے کہا کہ ایسے لگتا ہے عصمد تیتر یا کسی دوسرے پرندے کو پکڑنے کی غرض سے ایل او سی غلطی سے پار کر گیا اور وہاں موجود انڈین آرمی نے اسے گرفتار کر لیا۔ ’اس مقام پر انڈین پوسٹ اتنی قریب ہے کہ اگر ایل او سی کے قریب ویرانے میں کوئی جائے تو واپسی ممکن نہیں ہوتی۔‘ اُنھوں نے انڈین حکام سے اپیل کرتے ہوئے کہا کہ اُن کا نواسہ ’معصوم ہے جو نویں جماعت کا ایک لائق، محنتی طالب علم تھا، اس بنا پر اس کا تعلیمی سال ضائع ہو جائے گا جبکہ اس کی نانی و دیگر گھر کے افراد اس کی یاد میں پاگل ہو جائیں گے، اس لیے مہربانی کر کے انسانی ہمدردی کی بنیادوں پر عصمد کو رہا کر دیں۔‘ محمد اسلم کا کہنا ہے کہ ان کا تعلق جس گاؤں سے ہے، اس حلقہ انتخاب سے اس خطے کے وزیرِ اعظم سردار عبدالقیوم نیازی منتخب ہوئے ہیں اس بنا پر وہ اس خطے کے وزیرِ اعظم سمیت پولیس اور فوجی حکام سے اپنے نواسے کی واپسی کے حوالے سے ایک سے زائد مرتبہ رابطہ کر چکے ہیں۔ اُنھوں نے کہا کہ ’آغاز میں مقامی پولیس اور فوجی حکام نے ہم سے رابطہ کیا اور معلومات اکٹھی کیں اور ہمیں عصمد کی واپسی کا پورا یقین دلوایا مگر دو ماہ گزرنے کو ہیں میرا عصمد واپس نہیں لوٹا۔‘ اس خطے کے وزیرِ اعظم سردار عبدالقیوم نیازی کا کہنا ہے کہ وہ عصمد سمیت ایل او سی غلطی سے پار کرنے والے تمام دیگر افراد کے حوالے سے وزیرِ اعظم پاکستان عمران خان سمیت متعلقہ حکام سے رابطے میں ہیں۔ اُن کا کہنا تھا کہ ان کی رہائی کے حوالے سے کوششیں کی جا رہی ہیں۔ اُدھر تیتری نوٹ میں خدیجہ اسلم کا کہنا ہے کہ وہ دونوں ممالک سے اپیل ہی کر سکتی ہیں۔ ’خدیجہ اسلم نے کہا کہ ’شروع میں سب افسر مجھے تسلیاں دیتے رہے، اب تو نہ ہمیں کوئی ملنے آتا ہے، نہ یہ بتاتا ہے کہ اب تک کیا ہوا۔‘ ’ہم غریب اور لاچار لوگ ہیں، ہمارے گھر میں کوئی بابو یا افسر نہیں، اگر ایسا ہوتا تو ہم اپنے عصمد کو کب کا واپس لے آتے، ہمیں تو کسی سے درست طریقے سے بات کرنی بھی نہیں آتی۔‘ اپ کی ڈیوائس پر پلے بیک سپورٹ دستیاب نہیں ،ویڈیو کیپشن بنکر میں زندگی کیسی ہوتی ہے؟
پاکستان,’کووڈ نے سب بدل دیا، کوئی چیز نہیں بدلی تو قلندرز کی شکست کی ریت‘,پی ایس ایل: لاہور قلندرز 206 رنز بنا کر بھی ہار گئے، کوئٹہ گلیڈی ایٹرز کی کراچی کنگز کے خلاف زبردست جیت عبدالرشید شکور بی بی سی اردو ڈاٹ کام، کراچی 29 جنوری 2022 ،تصویر کا ذریعہPCB پاکستان سپر لیگ کی کشش ویک اینڈ پر بھی شائقین کو نیشنل سٹیڈیم نہ لاسکی لیکن جس نے بھی ملتان سلطانز اور لاہور قلندرز کا میچ دیکھا وہ خود کو خوش قسمت سمجھے گا کہ اسے بیٹنگ کے چند دلکش نظارے دیکھنے کو ملے اور سب سے بڑھ کر آخری اوور میں میچ کا دلچسپ اختتام ہوا۔ دوسرا میچ اس کے بالکل برعکس یکطرفہ رہا جس میں کوئٹہ گلیڈی ایٹرز نے کراچی کنگز کو آٹھ وکٹوں سے شکست دیدی۔ ہدف عبور کرنے کا نیا ریکارڈ ملتان سلطانز کا 207 رنز کا ہدف عبور کرنا پی ایس ایل کا نیا ریکارڈ ہے۔ لاہور قلندرز 206 رنز بنا کر بھی اس بڑے سکور کا دفاع نہ کر سکی حالانکہ اس کا بولنگ اٹیک عالمی شہرت کے حامل شاہین شاہ آفریدی، راشد خان اور حارث رؤف کے علاوہ ڈیوڈ ویزے اور سمت پاٹل پر مشتمل تھا۔ لاہور قلندرز کی ٹیم پاکستان سپر لیگ میں تیسری مرتبہ 200 سے زائد رنز کر کے میچ ہاری ہے۔ شاہین اور رضوان حریف کے روپ میں کرکٹر آف دی ائر شاہین شاہ آفریدی اور بہترین ٹی ٹوئنٹی کرکٹر محمد رضوان ہفتے کے روز نیشنل سٹیڈیم میں آمنے سامنے آئے تو دیکھنے والوں کو اس منظر کا کئی روز سے انتظار تھا کہ ایک ساتھ رہ کر حریف ٹیموں کے ہوش ٹھکانے لگانے والے یہ دونوں آئی سی سی ایوارڈ یافتہ کرکٹرز جب ایک دوسرے کے مقابل آئیں تو پھر کون کس پر حاوی ہوتا ہے؟ ملتان سلطانز اور لاہور قلندر کے اس میچ میں ان دونوں کھلاڑیوں کے دلچسپ مقابلے کے آغاز میں محمد رضوان حاوی نظر آئے اور انھوں نے شاہین شاہ آفریدی کے پہلے دو اوورز میں بننے والے بیس رنز میں ذاتی طور پر بارہ رنز بنائے جس میں ایک چوکا اور ایک چھکا شامل تھا۔ دونوں کے درمیان راؤنڈ ٹو شاہین شاہ آفریدی کے نام رہا جن کے تیسرے اوور میں اگرچہ 19 رنز بنے جن میں محمد رضوان کا ایک چھکا بھی شامل تھا لیکن وہ رضوان کی وکٹ حاصل کرنے میں کامیاب بھی ہوگئے۔ ،تصویر کا ذریعہPCB رضوان اور شان مسعود کی شان محمد رضوان نے جس طرح جارحانہ انداز اختیار کیا ایک بڑے ہدف کو دیکھتے ہوئے اس کی ضرورت بھی تھی۔ ملتان سلطانز کے دوسرے اوپنر شان مسعود کی تعریف نہ کرنا زیادتی ہوگی جو ایک مستحکم آغاز کے لیے رضوان کے شانہ بشانہ رہے بلکہ ان سے پہلے ہی اپنی نصف سنچری صرف اٹھائیس گیندوں پر نو چوکوں کی مدد سے مکمل کی۔ رضوان کی نصف سنچری بھی اٹھائیس گیندوں پر بنی، جس میں پانچ چوکے اور دو چھکے شامل تھے۔ ان دونوں نے شاہین شاہ آفریدی کی قائدانہ صلاحیتوں کا امتحان لینے میں کوئی رعایت نہیں کی جو پہلی بار لاہور قلندرز کے کپتان بنے ہیں۔ پاور پلے میں چھیاسٹھ رنز بنانے کے بعد ان دونوں نے ٹیم کی سنچری صرف باون گیندوں پر مکمل کر ڈالی۔ شاہین آفریدی سمیت چھ بولرز کے لیے رضوان اور شان کو دفاع پر مجبور کرنا آسان نہ رہا یہاں تک کہ راشد خان جیسے ورلڈ کلاس بولر کے پہلے اوور میں بھی بارہ رنز بنے تاہم رنز کی رفتار روکنے میں سب سے زیادہ ناکام زمان خان رہے جنھوں نے اپنے چار اوورز میں 41 رنز دیے۔ شان مسعود پاکستان سپر لیگ میں اپنا بہترین انفرادی سکور 83 کرکے راشد خان کی گیند پر بولڈ ہوئے تو ملتان سلطانز کا سکور 150 رنز تک جا پہنچا تھا اور اس مرحلے پر اسے جیت کے لیے 34گیندوں پر 57 رنز درکار تھے۔ رضوان اپنے ساتھی اوپنر کے آؤٹ ہونے کے بعد میچ کو ادھورا چھوڑ کر جانے کے موڈ میں نہیں تھے لیکن شاہین آفریدی نے انھیں 69 رنز پر بولڈ کردیا۔ اس اننگز میں انھوں نے پی ایس ایل میں اپنے ایک ہزار رنز بھی مکمل کر لیے۔ شاہین آفریدی نے اپنے آخری اوورمیں ٹم ڈیوڈ کی وکٹ بھی حاصل کی اور اپنے چار اوورز کا اختتام دو وکٹوں کے عوض 46 رنز پر کیا۔ ،تصویر کا ذریعہPCB خوشدل شاہ آئے اور چھا گئے جب ملتان سلطانز کی اننگز کا آخری اوور شروع ہوا تو اسے جیت کے لیے 16 رنز درکار تھے لیکن خوشدل شاہ کی جارحانہ بیٹنگ کے سامنے حارث رؤف ایک عام سے بولر ثابت ہوئے۔ خوشدل شاہ نے ان کی پہلی تین گیندوں پر چوکے لگائے اور پھر چوتھی گیند پرچھکا لگاکر دوگیندیں پہلے ہی پانچ وکٹوں کی جیت ممکن بنا دی۔ اس سے قبل فخر زمان نے لاہور قلندرز کی اننگز میں صرف 35 گیندوں پر متاثر کن 76 رنز اسکور کیے تھے جن میں گیارہ چوکے اور دو چھکے شامل تھے۔ ،تصویر کا ذریعہGetty Images نسیم شاہ کی پانچ وکٹیں کراچی کنگز اور کوئٹہ گلیڈی ایٹرز کے درمیان کھیلے گئے آج کے دوسرے میچ میں پہلے بیٹنگ کرنے والی کراچی کنگز مشکلات میں بری طرح گھر گئی۔ کپتان بابراعظم نے اپنے سامنے چھ وکٹیں گرتے دیکھیں، جس نے میچ کو کراچی کنگز سے دور کر دیا اور جب وہ خود 29 گیندوں پر 32 رنز بناکر آؤٹ ہوئے تو کراچی کنگز کا سکور 7 وکٹوں پر 69 رنز تھا۔ کراچی کنگز کی ٹیم پی ایس ایل میں کسی بھی ٹیم کے سب سے کم سکور 59 رنز کے ریکارڈ اور پھر اپنے ہی سب سے کم اسکور 108 رنز9 کھلاڑی آؤٹ کے ریکارڈ سے خود کو بچالے گئی لیکن اس کے قدم 113 سے آگے نہ بڑھ سکے۔ کراچی کنگز کی اننگز پر کاری ضرب لگانے والے فاسٹ بولر نسیم شاہ تھے جنھوں نے صرف 20 رنز دے کر 5 وکٹیں حاصل کیں جو ٹی ٹوئنٹی کرکٹ میں ان کی بہترین انفرادی بولنگ ہے۔ سہیل تنویر کا وار بھی کم مہلک نہ تھا، جنھوں نے ایک ہی اوور میں شرجیل خان اور جو کلارک کی اہم وکٹیں حاصل کر ڈالیں۔ کوئٹہ گلیڈی ایٹرز نے جیت کے لیے درکار 114 رنز سولہویں اوور میں دو وکٹوں پر بنا لیے اور مسلسل ناکامیوں کے گرداب سے خود کو نکالنے میں کامیاب ہوئے۔ گذشتہ سال کوئٹہ کی ٹیم دس میں سے نو میچ ہاری تھی اور آخری نمبر پر رہی تھی۔ اس پی ایس ایل کے پہلے میچ میں اسے پشاور زلمی کے ہاتھوں پانچ وکٹوں سے شکست کا سامنا کرنا پڑا تھا۔ احسان علی اور ِول اسمیڈ نے ایک بار پھر پراعتماد آغاز کرتے ہوئے 76 رنز کی شراکت قائم کی۔ ول اسمیڈ 30رنز بناکر آؤٹ ہوئے احسان علی 57رنز بناکر ناٹ آؤٹ رہے۔ یہ ان کی مسلسل دوسری نصف سنچری تھی۔ ملتان سلطانز کی اس ٹورنامنٹ میں مسلسل اپنے نام دوسری فتح اور قلندرز کے ہار سے آغاز پر سوشل میڈیا صارفین کیسے چپ بیٹھ سکتے تھے۔ پاکستان کے سابق وکٹ کیپر بیٹسمین راشد لطیف نے اس جیت پر یہ کہہ کر سلطانز کو مبارکباد دی کہ انھوں نے دنیا کے تین بہترین باؤلرز کا سامنا کرتے ہوئے ہدف کا کامیاب تعاقب کیا ہے۔ صارف ایئن پونٹ نے آخری اوور میں 16 رنز کا دفاع نہ کرنے پر لاہور قلندرز پر اپنے انداز میں حیرت کا اظہار کیا۔ عائشہ خان نامی صارف نے لکھا کہ یہ بہت آسان تھا مگر کیا کریں قسمت ہی خراب ہے۔ زینب بسرا کے مطابق کورونا وائرس نے ہر چیز کو بدل کر رکھ دیا ہے مگر اگر کوئی چیز نہیں بدلی تو لاہور قلندرز کی شکست کی ریت نہیں بدلی۔ یہ بھی پڑھیے ’لیگوں‘ کے دور میں ’کچھ الگ‘ سی پی ایس ایل ’شعیب ملک پریشر اور زیادہ سکور والے میچز میں بہترین پرفارمنس کا مظاہرہ کرتے ہیں‘ دفاعی چیمپیئن ملتان سلطانز کی اجارہ داری برقرار: ’کراچی کنگز رضوان کو نہ رکھنے پر پچھتا رہے ہوں گے‘ عبدالرحمان نامی صارف نے اپنے ٹویٹ میں لاہور قلندرز کے فواد رانا کی دو تصاویر شئیر کی ہیں، پہلی میچ کے دوران کی ہے جب وہ بہت پرجوش نظر آتے ہیں جبکہ دوسری تصویر میچ کے بعد کی ہے جس میں وہ انتہائی افسردہ نظر آ رہے ہیں۔ محمد رضوان کی ففٹی اور سلطانز کی جیت سے بھی بڑھ کر اس وقت صارفین سوشل میڈیا پر لاہور قلندرز کی شکست پر زیادہ تبصرے کرتے ہوئے اور سوالات اٹھاتے نظر آتے ہیں۔ مصطفیٰ زاہد نے لکھا کہ میں نے زندگی میں تقریباً ہر کسی کے حالات بدلتے ہوئے دیکھے ہیں، سوائے لاہور قلندرز کے۔ اسی طرح کوئٹہ گلیڈی ایٹرز اور کراچی کنگز کے درمیان میچ پر بھی شائقین اپنے اپنے انداز میں تبصرے کرتے رہے۔ شیری سید نے لکھا کہ مجھے بارش میں چلنا پسند ہے تاکہ کوئی میرے آنسو نہ دیکھ سکے، مگر آج تو بارش بھی نہیں ہو رہی۔
پاکستان,سندھ میں سور پر کتے چھوڑنے پر بے رحمی ایکٹ کے تحت مقدمہ درج,سندھ میں سور کو پکڑ کر اس پر کتے چھوڑنے پر بے رحمی ایکٹ کے تحت مقدمہ درج ریاض سہیل بی بی سی اردو ڈاٹ کام، کراچی 29 جنوری 2022 ،تصویر کا ذریعہSocial Media Screengrab پاکستان کے صوبہ سندھ میں ایک جنگلی سور کو باندھ کر اس پر کتے چھوڑنے اور اس کے نتیجے میں اس کی ہلاکت کا مقدمہ درج کر لیا گیا ہے۔ اس واقعے کی ویڈیو گذشتہ دو روز سے سوشل میڈیا پر وائرل ہے۔ زیریں سندھ کے ضلع بدین میں نندو پولیس نے ایک مقدمہ درج کیا ہے، جس میں اے ایس آئی فتح محمد نے مؤقف اختیار کیا ہے کہ وہ تھانے پر موجود تھا جب اس نے یہ وائرل ویڈیو دیکھی۔ ان کے مطابق 27 جنوری کو بوقت نو بجے حسین بجیر گاؤں کے قریب جھاڑیوں سے علی بھرگڑی، قاسم ملاح، سجاد علی بھرگڑی، حنیف بجیر، پرویز شاہ اور رجب کھوسو سمیت دیگر نے جنگل میں سے ایک جنگلی سور کو پکڑا۔ اس سور کے پیروں کو رسی سے باندھا اور اس پر شکار کرنے والے کتے چھوڑ دیے گئے جنھوں نے اسے شدید زخمی کر کے مار دیا۔ ایف آئی آر میں مدعی نے بیان کیا ہے کہ اس اطلاع پر وہ جائے وقوعہ پر پہنچے، جہاں معلوم ہوا کہ بیس پچیس لوگوں نے سور کو پکڑ کر اس پر پالتو شکاری کتے چھوڑے تھے۔ ویڈیو میں کیا تھا اس ویڈیو میں نظر آتا ہے کہ کتے کے قد جتنے سور کی پچھلی دائیں ٹانگ میں ایک رسہ ڈال کر باندھ دیا گیا ہے جبکہ چاروں اطراف میں لوگ کھڑے ہیں، جن میں بڑے اور بچے دونوں شامل ہیں۔ ویڈیو میں ایک شخص کہہ رہا ہے کہ یار مارو نہیں، ایک اور آواز آتی ہے کہ بندوق مت مارو۔ چند لمحوں کے بعد ایک بندوق بردار بھی نظر آتا ہے جبکہ اس دوران ایک کتے کو چھوڑ دیا جاتا ہے پھر وہی آواز آتی ہے کہ نہ لڑاؤ۔ مگر پھر دو کتوں کو حملے کے لیے سور پر چھوڑ دیا جاتا ہے۔ ویڈیو میں موجود شخص دوبارہ کہتا ہے کہ یہ ان کے لیے تماشا ہے مگر یہ بھی جاندار ہے، ایسے نہ کرو، روکو کتے ہٹاؤ۔ ،تصویر کا ذریعہScreengrab بدین پولیس کے اعلامیے کے مطابق یہ ویڈیو وائرل ہونے کے بعد ایس ایس پی شاہنواز چاچڑ نے اس کا نوٹس لیا اور ایس ایچ او نندو کو سرکار کی مدعیت میں مقدمہ درج کرنے کا حکم جاری کیا۔ قانون کیا کہتا ہے پولیس نے پاکستان پینل کوڈ (پی پی سی) کی دفعہ 429 اور بے رحمی ایکٹ 1890 کے تحت مقدمہ درج کیا ہے۔ خیال رہے کہ 429 پی پی سی کے تحت کسی جانور کو مارنے یا زہر دینے کو جرم قرار دیا گیا ہے۔ ایسے جانور کو، جس کی مالیت کم از کم پانچ سو رپے ہو، نقصان پہنچانے کی سزا دو سال تک قید یا جرمانہ یہ دونوں ہو سکتی ہیں۔ بے رحمی ایکٹ 1890 کے مطابق اگر کوئی شخص کسی جانور کو بلاوجہ بے رحمی سے ہلاک کرتا ہے تو اس پر دو سو روپے جرمانہ یا چھ ماہ کی سزا یا دونوں سزائیں سنائی جا سکتی ہیں۔ محکمہ جنگلی حیات کے ایک سینیئر افسر نے بی بی سی کو بتایا کہ بے رحمی ایکٹ کے تحت پولیس اور محکمہ جنگلی حیات دونوں ہی مقدمہ درج کرنے کا اختیار رکھتے ہیں تاہم پولیس اگر کارروائی کرتی ہے تو وہ مؤثر ہے کیونکہ اس کو سنجیدگی سے لیا جاتا ہے۔ یہ بھی پڑھیے گرے ہاؤنڈز کے ساتھ ’خاندانی وقار جڑا ہے‘ ’ولف ڈاگ‘ کی خاطر بھیڑیوں کی نسل کشی 70 ہزار کے بلّے کی گمشدگی آوارہ بلی کے سر اس واقعے سے قبل بھی کتے اور سور کی لڑائی کا ایک واقعہ سوشل میڈیا پر آیا تھا۔ یہ پوسٹ ذوالفقار قادری نامی ایک ایکٹوسٹ نے فیس بک پر شیئر کی تھی، جس میں درجنوں موٹر سائیکلیں ایک میدان میں موجود تھیں۔ انھوں نے لکھا تھا کہ یہ کوئی سیاسی جلسہ، کانفرنس نہیں بلکہ شکارپور ضلع کی تحصیل لکھی کا علاقہ وزیر آباد ہے جہاں کتے اور سور کی لڑائی کا مقابلہ ہو رہا ہے۔ ایس ایس پی شکارپور تنویر تنیو نے بی بی سی کو بتایا کہ سوشل میڈیا پوسٹ پر متعلقہ جگہ سے متعلق تحقیقات کی گئی تھیں لیکن وہاں ایسا کچھ نہیں تھا، اس واقعے سے متعلق ایک پرانی تصویر شیئر کی گئی تھی۔ سندھ کے بعض زمینداروں اور سیاست دان گھرانوں میں سردیوں کے دنوں میں کتوں کی مدد سے سور کا شکار کیا جاتا ہے۔ جنگلی حیات کے قوانین اور پولیس کے قانون کے مطابق یہ جرم ہے۔ محکمہ جنگلی حیات کا کہنا ہے کہ ماضی کے مقابلے میں زیادہ شعور اور آگاہی آئی ہے۔ پہلے لوگ اس کو تفریح سمجھتے تھے لیکن اب سوشل میڈیا پر شیئر کر کے اس کی مذمت کرتے ہیں۔
پاکستان,گاندھی کا قاتل گوڈسے: جس کا ہندو قوم پرست آر ایس ایس سے تعلق آج بھی ایک راز ہے,موہن داس کرم چند گاندھی کے قاتل اور ہندو قوم پرست تنظیم آر ایس ایس کے درمیان تعلق کا راز سوتک بسواس بی بی سی نیوز 30 جنوری 2022، 09:20 PKT ،تصویر کا ذریعہMONDADORI VIA GETTY IMAGES ،تصویر کا کیپشن ناتھو رام گوڈسے پھل فروشی اور درزی کا کام کرتا تھا 30 جنوری 1948 کی شام کو، ناتھورام ونائک گوڈسے نے موہن داس کرم چند گاندھی کو اس وقت گولی مار کر ہلاک کر دیا جب انڈیا کے سب سے قابل احترام رہنما دارالحکومت دلی میں ایک اجلاس سے لوٹ رہے تھے۔ 38 سالہ گوڈسے متعصب دائیں بازو کی جماعت ہندو مہاسبھا کا رکن تھا۔ اس نے گاندھی پر الزام لگایا تھا کہ انھوں نے مسلم نواز اور پاکستان کے بارے میں نرم رویہ اختیار کرتے ہوئے بہت سے ہندوؤں کو دھوکہ دیا۔ یہاں تک کہ اُس نے گاندھی پر اس خونریزی کی ذمہ داری بھی عائد کرنے کی کوشش کی جو 1947 میں برطانیہ سے آزادی کے بعد انڈیا اور پاکستان کے وجود میں آنے کے وقت ہوئی۔ ایک عدالت نے گوڈسے کو قتل کے ایک سال بعد موت کی سزا سنائی تھی۔ ہائی کورٹ میں فیصلے کو برقرار رکھنے کے بعد نومبر 1949 میں اسے پھانسی دے دی گئی۔ اس مقدمے میں ایک ساتھی، نارائن آپٹے کو بھی موت کی سزا سنائی گئی تھی، اور چھ دیگر کو عمر قید کی سزا سنائی گئی تھی۔ ہندو مہاسبھا میں شامل ہونے سے پہلے، گوڈسے راشٹریہ سویم سیوک سنگھ (قومی رضاکار تنظیم) یا آر ایس ایس کا رکن تھا، جو انڈیا کی حکمران جماعت بھارتیہ جنتا پارٹی (بی جے پی) کی نظریاتی اثاث ہے۔ وزیر اعظم نریندر مودی بذات خود اس 95 برس پرانی ہندو قوم پرست جماعت کے طویل عرصے سے اور اپنی کم عمری سے رکن ہیں۔ آر ایس ایس اور ان کی حکومت کے درمیان سرکار کے اندر اور باہر ایک گہرا تعلق ہے۔ ،تصویر کا ذریعہHAYNES ARCHIVE/POPPERFOTO ،تصویر کا کیپشن آزادی کے فوراً بعد گاندھی کا قتل قوم کے لیے ایک المیے سے کم نہیں تھا گوڈسے اور آر ایس ایس کا رشتہ کئی دہائیوں تک 'فادر آف نیشن' یا بابائے قوم کا درجہ رکھنے اور عالمی سطح پر قوم کی شناخت بننے والی شخصیت کے قاتل سے آر ایس ایس نے کوئی تعلق تسلیم کرنے سے انکار کیا۔ اس کے باوجود، حالیہ برسوں میں ہندو دائیں بازو کے ایک گروپ نے گوڈسے کو سرہانا اور گاندھی کے قتل کی کھلے عام خوشیاں منانی شروع کر دیں۔ پچھلے سال بی جے پی کے ایک رکن پارلیمان نے گوڈسے کو 'محب وطن' قرار دے دیا۔ آر ایس ایس کے کچھ لوگوں کی یہ حرکت اکثریت کو ناگوار گزری، لیکن آر ایس ایس اپنے موقف پر قائم ہے کہ گوڈسے نے گاندھی کو قتل کرنے سے بہت پہلے تنظیم چھوڑ دی تھی۔ اب ایک نئی کتاب میں دعویٰ کیا گیا ہے کہ یہ موقف بالکل درست نہیں ہے۔ ،تصویر کا ذریعہAFP ،تصویر کا کیپشن نریندر مودی اپنی نوجوانی سے آر ایس ایس کے سرگرم رکن رہے ہیں گوڈسے اپنے بچپن میں ایک شرمیلا نوجوان تھا جو ہائی سکول مکمل نہیں کر سکا اور مہاسبھا میں شامل ہونے سے پہلے درزی اور پھل فروشی سے روزگار حاصل کرتا رہا۔ مہاسبھا میں شامل ہونے کے بعد وہ اس تنظیم کے اخبار میں مدیر کے طور پر کام کرتا رہا۔ گاندھی کے قتل کے مقدمے کی سماعت کے دوران، اس نے عدالت میں 150 پیراگراف کا بیان پڑھنے میں پانچ گھنٹے سے زیادہ کا وقت لیا۔ اس بیان میں گوڈسے نے کہا کہ گاندھی کو قتل کے پیچھے کوئی سازش نہیں تھی۔ اس طرح اُس نے اپنے ساتھیوں کو قتل میں ملوث ہونے کے الزام سے بچانے کی کوشش کی۔ گوڈسے نے اس الزام سے انکار کر دیا کہ اُس نے اپنے رہنما ونائک دامودر ساورکر کی ایما پر یہ قتل کیا۔ ونائک دامودر ساورکر ہندو پرست متعصبانہ ہندوتوا سوچ کے موجد ماننے جاتے ہیں۔ (اگرچہ ساورکر کو تمام الزامات سے بری کر دیا گیا تھا، لیکن ناقدین کا خیال ہے کہ گاندھی سے نفرت کرنے والے بنیاد پرست دائیں بازو کے اس قتل میں پوری طرح ملوث تھے)۔ کیا گوڈسے نے آر ایس ایس سے رشتہ توڑ لیا تھا؟ ،تصویر کا ذریعہGetty Images گوڈسے نے عدالت کو یہ بھی بتایا کہ اس نے گاندھی کو قتل کرنے سے بہت پہلے آر ایس ایس سے رشتہ توڑ لیا تھا۔ گاندھی کے قاتل کے بارے میں کتاب کے مصنف دھیریندر جھا لکھتے ہیں کہ گوڈسے ڈاک کے محکمۂ میں کام کرنے والے باپ کا بیٹا تھا اور اُس کی ماں آر ایس ایس کی سرگرم کارکن تھی۔ اُس کے تنظیم سے نکالے جانے کا کوئی 'ثبوت' موجود نہیں ہے۔ گوڈسے کا ایک بیان جو مقدمے کی سماعت سے پہلے ریکارڈ کیا گیا تھا اس کے مطابق 'ہندو مہاسبھا کا رکن بننے کے بعد اُس نے آر ایس ایس چھوڑ دی تھی لیکن اُس کے عدالتی بیان میں آر ایس ایس سے علیحدگی کا کوئی ذکر نہیں ملتا۔ تاہم، ان کے عدالتی بیان میں کہا گیا ہے کہ اُس نے آر ایس ایس چھوڑنے کے بعد ہندو مہاسبھا میں شمولیت اختیار کی تھی لیکن اس بارے میں کچھ نہیں کہا گیا کہ اُس نے ایسا کب کیا تھا۔‘ دھیریندرجھا کہتے ہیں 'یہ ایک ایسا دعویٰ تھا جو گوڈسے کی زندگی کے سب سے زیادہ زیر بحث پہلوؤں میں سے ایک رہا ہے۔' اُن کا خیال ہے کہ 'آر ایس ایس کے حامی مصنفین' نے اس کا استعمال 'خاموشی سے اس تصور کو آگے بڑھانے کے لیے کیا ہے کہ گوڈسے نے گاندھی کو قتل کرنے سے تقریباً ایک دہائی پہلے ہی آر ایس ایس سے تعلق توڑ لیا تھا اور ہندو مہاسبھا میں شمولیت اختیار کر لی تھی۔' گوڈسے نے'آر ایس ایس نہیں چھوڑی تھی‘ امریکی محقق جے اے کرن جونیئر نے دعویٰ کیا کہ گوڈسے نے 1930 میں آر ایس ایس میں شمولیت اختیار کی اور چار سال بعد چھوڑ دی، لیکن اپنے دعوے کے لیے کوئی ثبوت فراہم نہیں کیا۔ دھیریندرجھا لکھتے ہیں کہ اپنے مقدمے کی سماعت شروع ہونے سے پہلے پولیس کو دیے گئے ایک بیان میں گوڈسے نے اعتراف کیا کہ وہ بیک وقت دونوں تنظیموں کے لیے کام کر رہا تھا۔ ان کے خاندان کے افراد بھی ماضی میں اس بحث میں شامل رہے ہیں۔ گوپال گوڈسے، ناتھورام کے بھائی، جن کا 2005 میں انتقال ہو گیا تھا، نے کہا تھا کہ اُن کے بھائی نے'آر ایس ایس نہیں چھوڑی تھی۔‘ اس کے علاوہ، گوڈسے کے ایک بھتیجے نے 2015 میں ایک صحافی کو بتایا کہ گوڈسے نے 1932 میں آر ایس ایس میں شمولیت اختیار کی، اور 'نہ تو اسے نکالا گیا اور نہ ہی اس نے کبھی تنظیم چھوڑی۔‘ ہندو مہاسبھا اور آر ایس ایس کے درمیان تعلق ،تصویر کا ذریعہEPA وزیر اعظم نریندر مودی آر ایس ایس کے طویل عرصے سے رکن ہیں۔ دھیریندرجھا جنہوں نے تاریخی دستاویزات کی ورق گردانی کی ہے انھوں نے دونوں ہندو تنظیموں کے درمیان روابط پر بھی تفصیل سے لکھا ہے۔ وہ لکھتے ہیں کہ ہندو مہاسبھا اور آر ایس ایس کے درمیان ایک اشتراک اور تعلق پایا جاتا تھا اور ان کا نظریہ اور سوچ بھی ملتی جلتی تھی۔ وہ بتاتے ہیں کہ دونوں گروپوں کے درمیان گاندھی کو قتل کیے جانے تک 'ہمیشہ قریبی روابط تھے اور ان کے بعض ارکان بھی مشترک تھے۔ (گاندھی کے قتل کے بعد آر ایس ایس پر ایک سال سے زیادہ عرصے تک پابندی لگا دی گئی)۔ آر ایس ایس نے ہمیشہ گوڈسے کی عدالت میں کہی گئی بات کو دھرایا ہے کے اُس نے 1930 کی دہائی کے وسط میں تنظیم چھوڑ دی تھی، اور فیصلے نے ثابت کیا کہ آر ایس ایس کا قتل سے کوئی تعلق نہیں تھا۔ آر ایس ایس کے ایک سینئر لیڈر رام مادھو نے کہا 'یہ کہنا کہ وہ آر ایس ایس کا رکن تھا صرف سیاسی مقاصد کے لیے جھوٹ بولنا ہے۔' آر ایس ایس کے سب سے زیادہ بااثر لیڈروں میں سے ایک ایم ایس گولوالکر نے گاندھی کے قتل کو 'ایک ایسا قومی المیہ قرار دیا جس کی کوئی مثال نہیں ملتی، کیونکہ مجرم شیطانی ذہن رکھنے والا شخص ہندو تھا۔' ابھی حال ہی میں، ایم جی ویدیا جیسے آر ایس ایس کے لیڈروں نے گوڈسے کو 'قاتل' قرار دیا جس نے انڈیا کی سب سے قابل احترام شخصیت کو قتل کرکے ہندوتوا کی ‘توہین‘ کی۔ وکرم سمپت جیسے مصنفین کا خیال ہے کہ آر ایس ایس اور ہندو مہاسبھا کے درمیان رشتہ بڑا تلخ تھا۔ سمپت، جنہوں نے ساورکر کی دو جلدوں پر مشتمل ایک مکمل سوانح عمری لکھی ہے، لکھتے ہیں کہ ہندو مہاسبھا کے 'ہندوؤں کے مفادات کے تحفظ' کے لیے رضاکاروں کے ایک علیحدہ تنظیم قائم کرنے کے فیصلے سے آر ایس ایس کے ساتھ اس کے تعلقات میں کشیدگی پیدا ہو گئی تھی۔ اس کے علاوہ، مسٹر سمپت کے مطابق، آر ایس ایس نے لوگوں کو 'شخصیت پرستی' سے مہاسبھا لیڈر ساورکر کے برعکس جو 'ہیرو پرستی اور ضرورت سے زیادہ مداح سرائی' پر یقین رکھتے تھے، دور رکھا۔ ایک اور کتاب میں، آر ایس ایس: 'اے ویو ٹو دی انسائیڈ،' والٹر کے اینڈرسن اور شریدھر ڈی دملے، اس کے بارے میں بات کریں کہ کس طرح آر ایس ایس کو گاندھی کے قتل میں اس کے ایک سابق رکن (ناتھورام گوڈسے) کے ملوث ہونے کی وجہ سے بدنام کرنے کی کوشش کی گئی اور سرکاری سطح پر فاشسٹ، آمرانہ اور جارحیت پسند قرار دینے کی کوشش کی گئی۔ اس کے باوجود یہ شکوک و شبہات کبھی کم نہیں ہوئے کہ گوڈسے آر ایس ایس کا حصہ تھے اور اُس آر ایس ایس سے کبھی علیحدگی اختیار نہیں کی۔ گوڈسے نے 15 نومبر 1949 کو پھانسی پر چڑھنے سے پہلے، آر ایس ایس کی دعا کے پہلے چار جملے پڑھے۔ مسٹر جھا کہتے ہیں، 'یہ ایک بار پھر اس حقیقت کو ظاہر کرتا ہے کہ وہ تنظیم کا ایک فعال رکن تھا اورآر ایس ایس کو گاندھی کے قاتل سے الگ کرنا تاریخ کو مسخ کرنے کے مترادف ہے۔'
پاکستان,انڈین فوج کی قید میں 14 سالہ عصمد علی: ’دو ماہ سے کھانے کا ہوش ہے نہ سونے کا‘,غلطی سے سرحد پار کرنے والا کشمیری بچہ: ’رہائی کے لیے بارہا رابطے پر بھی انڈین حکام نے کوئی جواب نہیں دیا‘ ایم اے جرال صحافی 30 جنوری 2022 ،تصویر کا ذریعہFamily Photo پاکستان کے زیرِ انتظام کشمیر کی ایک بزرگ خاتون نے پاکستان کی حکومت سے ان کے 14 سال کے نواسے عصمد علی کو انڈین قید سے آزاد کروانے کی اپیل کی ہے۔ خدیجہ اسلم کے نواسے عصمد علی نے گذشتہ سال 25 نومبر کو اپنے سرحدی گاؤں تیتری نوٹ میں غلطی سے لائن آف کنٹرول (ایل او سی) عبور کی تھی اور ان کو انڈین فوج نے حراست میں لیا تھا۔ اب وہ دو ماہ سے انڈیا کے زیر انتظام کشمیر میں انڈین حکام کی تحویل میں ہیں اور ان کے خاندان والوں کو ان کے بارے میں کوئی علم نہیں کہ ان کا بچہ کس حال میں ہے۔ تیتری نوٹ وہ مقام ہے جہاں سے ریاست جموں و کشمیر کے دونوں اطراف کے منقسم خاندان آر پار جاتے رہے اور تجارت بھی ہوتی رہی ہے۔ ٹیلی فون پر اس نمائندے سے بات کرتے ہوئے خدیجہ اسلم اپنے نواسے کو یاد کرتے ہوئے مسلسل رو رہی تھیں۔ پچپن سال کی خدیجہ اسلم کا کہنا ہے کہ ’انڈیا کی حکومت انسانی ہمدردی کی بنیاد پر میرے نواسے کو رہا کرے اور پاکستان کی حکومت سے اپیل کرتی ہوں کہ وہ میرے نواسے کو انڈین قید سے رہا کروا کر گھر واپسی کا بندوبست کرے۔ ہم غریب و لاچار لوگ ہیں بچے کی رہائی کے لیے بڑے ملکوں کو اپیل کے سوا ہم کر ہی کیا سکتے ہیں۔‘ اُنھوں نے بتایا کہ ان کے تین بیٹے اور پانچ بیٹیاں ہیں جن میں عصمد کی والدہ کی فوت ہو چکی ہیں۔ عصمد علی کے والد محمد بنارس لاہور میں سیکورٹی کمپنی میں بطور گارڈ کام کرتے ہیں جنھوں نے عصمد کی والدہ کی وفات کے بعد دوسری شادی کر لی تھی اور اب لاہور ہی میں مقیم ہیں۔ خدیجہ اسلم نے کہا کہ ’گذشتہ دو ماہ سے مجھے نہ کھانے اور نہ سونے کا (ہوش) ہے۔ وہ تین ماہ کا تھا جب اس کی ماں چل بسی، اس کے بعد میں نے اسے رب کی مدد سے بڑی محنت سے پالا، مجھے اس کی پل پل یاد آتی ہے۔‘ ،تصویر کا ذریعہGetty Images ،تصویر کا کیپشن پونچھ کے قریب پاکستانی طرف ایک سپاہی پہرہ دے رہا ہے۔ تیتری نوٹ پونچھ سے کچھ ہی فاصلے پر ہے خدیجہ اسلم کے مطابق 25 نومبر 2021 کو جمعرات کے روز ان کے نواسے عصمد علی نے تیتری نوٹ کے نواح میں مقیم اپنی خالہ کے گھر روانہ کرنے کے لیے مجھے ایک کیری ڈبہ پر بٹھایا اور روانگی سے قبل قریبی دوکان سے خالہ کے بچوں کے لیے ٹافیاں بھی لا کر دیں۔ ان کا کہنا تھا کہ اس کے بعد عصمد واپس لوٹ گیا اور میں اپنی بیٹی کی جانب نکل گئی اور عصر کے وقت واپس گھر لوٹی۔ خدیجہ اسلم کا کہنا ہے کہ گھر واپسی پر معلوم ہوا کہ عصمد واپس گھر نہیں آیا۔ ’ہم نے مغرب تک انتظار کیا کہ شاید وہ بچوں کے ساتھ کھیلنے کے لیے گیا ہے، واپس لوٹ آئے گا مگر جب وہ مغرب تک بھی نہ گھر لوٹا تو ہماری تشویش میں اضافہ ہوا اور اس کے نانا نے اپنے عزیز و اقارب کے ساتھ مل کر عصمد کو تلاش کرنا شروع کر دیا۔‘ عصمد علی کے 65 سالہ نانا محمد اسلم نے بتایا کہ اُنھوں نے گاؤں میں اپنے نواسے کو ہر ممکن جگہ تلاش کیا مگر اس کا کوئی سراغ نہ ملا۔ ان کے مطابق مقامی سطح پر تعینات پاکستانی فوج کے حکام نے رات 8 بجے ان کو اطلاع دی کہ عصمد غلطی سے ایل او سی پار کر گیا ہے۔ محمد اسلم نے بتایا کہ ’انڈین فوج نے ہاٹ لائن پر پاکستانی فوج کو عصمد کی گرفتاری کی اطلاع دی تھی جس بنا پر اگلے روز مقامی پولیس و فوجی حکام نے ان سے ملاقات بھی کی اور معلومات حاصل کیں۔‘ ،تصویر کا ذریعہFamily Photo ضلع راولاکوٹ کے اسسٹنٹ سپرنٹینڈینٹ پولیس خاور علی شوکت نے بتایا کہ ’14 برس کے عصمد کی گمشدگی ایف آئی آر درج کر رکھی ہے جو غلطی سے ایل او سی پار کر گیا تھا۔ اُنھوں نے بتایا کہ 25 نومبر کو اطلاع ملتے ہی متعلقہ حکام کو آگاہ کیا گیا تھا جنھوں نے اس بارے میں انڈین حکام سے ہاٹ لائن پر رابطہ کر کے بچے کی گرفتاری کی تصدیق کی اور ان سے واپسی کے لیے گزارش کی تھی مگر متعدد بار رابطے کے باوجود انڈین حکام نے کوئی جواب نہیں دیا۔‘ محمد اسلم نے بتایا کہ ’عصمد کا روزانہ کا معمول تھا کہ وہ بچوں کے ہمراہ قریبی گراؤنڈ میں کھیلتا تھا جو دریائے پونچھ کے کنارے واقع ہے اور انڈین فوج کی چوکی سے سو گز کے فاصلے پر موجود ہے۔‘ محمد اسلم نے بتایا کہ اس علاقے میں تیتر سمیت دیگر جنگلی پرندے بہت ہوتے ہیں جبکہ عصمد کو تیتر، کبوتر، مرغوں اور دیگر پرندوں کو گھر پر رکھنے کا بہت شوق تھا۔ اُنھوں نے کہا کہ ایسے لگتا ہے عصمد تیتر یا کسی دوسرے پرندے کو پکڑنے کی غرض سے ایل او سی غلطی سے پار کر گیا اور وہاں موجود انڈین آرمی نے اسے گرفتار کر لیا۔ ’اس مقام پر انڈین پوسٹ اتنی قریب ہے کہ اگر ایل او سی کے قریب ویرانے میں کوئی جائے تو واپسی ممکن نہیں ہوتی۔‘ اُنھوں نے انڈین حکام سے اپیل کرتے ہوئے کہا کہ اُن کا نواسہ ’معصوم ہے جو نویں جماعت کا ایک لائق، محنتی طالب علم تھا، اس بنا پر اس کا تعلیمی سال ضائع ہو جائے گا جبکہ اس کی نانی و دیگر گھر کے افراد اس کی یاد میں پاگل ہو جائیں گے، اس لیے مہربانی کر کے انسانی ہمدردی کی بنیادوں پر عصمد کو رہا کر دیں۔‘ محمد اسلم کا کہنا ہے کہ ان کا تعلق جس گاؤں سے ہے، اس حلقہ انتخاب سے اس خطے کے وزیرِ اعظم سردار عبدالقیوم نیازی منتخب ہوئے ہیں اس بنا پر وہ اس خطے کے وزیرِ اعظم سمیت پولیس اور فوجی حکام سے اپنے نواسے کی واپسی کے حوالے سے ایک سے زائد مرتبہ رابطہ کر چکے ہیں۔ اُنھوں نے کہا کہ ’آغاز میں مقامی پولیس اور فوجی حکام نے ہم سے رابطہ کیا اور معلومات اکٹھی کیں اور ہمیں عصمد کی واپسی کا پورا یقین دلوایا مگر دو ماہ گزرنے کو ہیں میرا عصمد واپس نہیں لوٹا۔‘ اس خطے کے وزیرِ اعظم سردار عبدالقیوم نیازی کا کہنا ہے کہ وہ عصمد سمیت ایل او سی غلطی سے پار کرنے والے تمام دیگر افراد کے حوالے سے وزیرِ اعظم پاکستان عمران خان سمیت متعلقہ حکام سے رابطے میں ہیں۔ اُن کا کہنا تھا کہ ان کی رہائی کے حوالے سے کوششیں کی جا رہی ہیں۔ اُدھر تیتری نوٹ میں خدیجہ اسلم کا کہنا ہے کہ وہ دونوں ممالک سے اپیل ہی کر سکتی ہیں۔ ’خدیجہ اسلم نے کہا کہ ’شروع میں سب افسر مجھے تسلیاں دیتے رہے، اب تو نہ ہمیں کوئی ملنے آتا ہے، نہ یہ بتاتا ہے کہ اب تک کیا ہوا۔‘ ’ہم غریب اور لاچار لوگ ہیں، ہمارے گھر میں کوئی بابو یا افسر نہیں، اگر ایسا ہوتا تو ہم اپنے عصمد کو کب کا واپس لے آتے، ہمیں تو کسی سے درست طریقے سے بات کرنی بھی نہیں آتی۔‘ اپ کی ڈیوائس پر پلے بیک سپورٹ دستیاب نہیں ،ویڈیو کیپشن بنکر میں زندگی کیسی ہوتی ہے؟
پاکستان,چینی ’ٹائیگر کا سال‘ اور اس کی تقریبات,ٹائیگر کا سال: چینی سالِ نو کیسے منایا جاتا ہے؟ وانیوان سونگ اور جیریمی ہوویل بی بی سی نیوز 29 جنوری 2022 ،تصویر کا ذریعہGetty Images پیر یکم فروری 2022 کو نیا چینی سال شروع ہو رہا ہے۔ چینی کیلینڈر میں یہ سال کا اہم ترین دن ہوتا ہے اور یکم فروری کو بھی ایک ارب سے زیادہ لوگ اپنے عزیزوں کے ساتھ مزے مزے کے پکوان کھائیں گے، اپنے اپنے علاقے میں منعقد ہونے والے رنگا رنگ جلوس دیکھیں گے اور دعا کریں گے کہ نیا سال ان کے لیے مبارک ثابت ہو۔ چینی سالِ نو پر کیا ہوتا ہے؟ چینی کیلنڈر کے مطابق نیا سالِ 21 دسمبر کے بعد اس دن شروع ہوتا ہے جب دوسرا نیا چاند طلوع ہوتا ہے، یعنی نئے سال کا پہلا دن 21 جنوری اور 20 فروری کے درمیان آتا ہے۔ چینی سالِ نو کو جشنِ بہار بھی کیا جاتا ہے اور دنیا بھر میں چینی برادری یہ دن جوش و خروش سے مناتی ہے۔ ان تقریبات میں چینی لوگ گزرے سال کو اس امید پر الوداع کرتے ہیں کہ آنے والا سال ان کے لیے خوش بختی اور خوشحالی لیکر آئے گا۔ اس موقع پر لوگ اپنے گھروں میں دعوتوں کا اہتمام کرتے ہیں اور باہر گلی محلوں میں اور سڑکوں پر آتشبازی کے مظاہرے ہوتے ہیں جن کی خاص بات خزانے کی رکھوالی پر بیٹھے اور منھ سے آگ برسانے والے تصوراتی اژدھے کا رقص یا ’ڈریگن ڈانس‘ ہوتا ہے۔ سالِ نو کی بڑی تقریبات چاند رات اور اگلی صبح سال کے پہلے دن منعقد کی جاتی ہیں۔ چین میں ہر برس لاکھوں لوگ نئے سال کی خوشیاں اپنے خاندان والوں کے ساتھ منانے کے لیے، کبھی کبھی تو ہزاروں میل کا سفر کر کے گھر آتے ہیں۔ ،تصویر کا ذریعہGetty Images ،تصویر کا کیپشن سرخ رنگ کو چین میں خوش قسمتی کی علامت سمجھا جاتا ہے اس دن لوگ اپنے گھروں کی زیبائش سرخ رنگ سے کرتے ہیں کیونکہ اسے چینی تہذیب میں خوش قسمتی کی علامت سمجھا جاتا ہے۔ بچوں کو سرخ رنگ کے لفافوں میں پیسے بھی دیئے جاتے ہیں۔ سالِ نو کا جشن دو ہفتے تک جاری رہتا ہے۔ اس سال جب یہ جشن 15 فروری کو اپنے عروج پر ہو گا تو پورے چاند کی اس رات کو شہر میں لالٹینوں کا روایتی میلہ بھی ہو گا۔ آج کل چین میں سالِ نو کے موقع پر لوگوں کو ایک ہفتے کی چھٹی دی جاتی ہے، جس کا آغاز سنہ 1990 کے عشرے میں ہوا تھا۔ چینی وزارتِ کامرس کے اعدادوشمار کے مطابق سالِ نو کے دنوں میں آج کل لوگ خریداری اور کھانے پینے پر 820 ارب یوئین (96 ارب پاؤنڈ) سے زیادہ رقم خرچ کرتے ہیں۔ ٹائیگر کا سال چین میں ہر سال کا نام 12 مختلف جانوروں کی نسبت سے رکھا جاتا ہے، اور چینی کیلنڈر کے مطابق آنے والا سال ’ٹائیگر یا چیتے کا سال‘ ہو گا۔ اس نسبت سے کہا جاتا ہے کہ آنے والے سال میں پیدا ہونے والے بچے تگڑے، بہادر اور مقابلے کی صلاحیت سے مالا مال ہوں گے۔ جنوبی چین اور ہانگ کانگ میں سب سے زیادہ بولی جانے والی کینٹونیز زبان میں ’نیا سال مبار ک ہو‘ کے لیے ’گونگ ہائی فیٹ چوئے‘ کہا جاتا ہے جس کا مطلب ہے ’آپ کو خوشحالی نصیب ہو‘ ۔ چین کی دوسری بڑی زبان مینڈیرن میں لوگ ’ژن نیان کوئی لی‘ کہتے ہیں جس کا مطب ہے ’نیا سال مبارک ہو۔‘ ،تصویر کا ذریعہGetty Images ،تصویر کا کیپشن ٹائیگر کے سال میں پیدا ہونے والے بچے تگڑے، بہادر اور مقابلے کی صلاحیت سے مالا مال ہوں گے چینی سالِ نو کا آغاز کب ہوا؟ عام خیال یہی ہے کہ چینی سالِ نو کا آغاز 14وں صدی قبل مسیح میں ہوا تھا جب یہاں شانگ خاندان کی حکمرانی تھی۔ سالِ نو کے آغاز کے حوالے سے مختلف روایات مشہور ہیں۔ ایک روایت کے مطابق صدیوں پہلے ہر نئے سال کے آغاز پر نیان (سال) نامی ایک بلا دیہاتیوں پر حملہ کر دیتی تھی۔ نیان بلا کی کمزوری یہ تھی کہ اسے شور شرابے، تیز روشنیوں اور سرخ رنگ سے ڈر لگتا تھا۔ تب سے لوگوں نے ہر سال اس خونخوار بلا کو بھگانے کے لیے ان چیزوں کا استعمال شروع کر دیا۔ چونکہ چینی تہذیب میں آگ اگلتے ہوئے تصوراتی اژدھا یا ڈریگن کو طاقت اور خوش قسمتی کی علامت سمجھا جاتا ہے، اس لیے چین کے کئی علاقوں میں ہر برس سالِ نو کی تقریبات میں ڈریگن ڈانس کا خاص طور پر اہتمام کیا جاتا ہے۔ اس کے لیے کاغذ اور دیگر اشیاء کی مدد سے بڑے بڑے رنگین ڈریگن بنائے جاتے ہیں جنھیں جلوسوں میں مرکزی حیثیت حاصل ہوتی ہے۔ سالِ نو پر لوگ اپنے گھروں کی خوب صفائی کرتے ہیں تاکہ اگر گزرا سال اپنے ساتھ کوئی بدقسمتی لایا تھا تو نئے سال کی آمد پر گھر کو اس بدقسمتی سے پاک کر دیا جائے۔ دیگر کن ممالک میں تقریبات ہوتی ہیں؟ جنوب مشرقی ایشیا کے تمام ممالک میں سالِ نو 21 دسمبر کے بعد چاند کی ایک ہی تاریخ کو منایا جاتا ہے۔ ویتنام میں نئے سال کے پہلے دن کو مختصرا ’ٹیٹ‘ کہا جاتا ہے جس کا مطلب ہے ’پہلے دن کی پہلی صبح کا جشن۔‘ ویتنام میں بھی سالِ نو کو خوش آمدید کہنے کے لیے لوگ گھروں کو صاف کرتے ہیں اور انھیں تازہ پھلوں کی ٹہنیوں اور پھولوں سے سجاتے ہیں، خاص طور پر گلابی پھولوں اور چھوٹے سنگتروں سے۔ پِیچ بلاسم کا گلابی رنگ توانائی کی علامت ہے جبکہ چھوٹے چھوٹے سنگترے اور ان کی تازہ ٹہنیاں خوشحالی کو ظاہر کرتی ہیں۔ ،تصویر کا ذریعہGetty Images ،تصویر کا کیپشن ویتنام میں سالِ نو کے موقع پر شیر کا رقص ہوتا ہے جنوبی اور شمالی کوریا میں سال نو کی تقریبات تین دن منائی جاتی ہیں۔ ان دنوں میں کوریائی لوگ ’چاری‘ کے نام سے ایک رسم کا اہتمام کرتے ہیں جس میں وہ نئے سال میں اپنے آبا و اجداد کی دعائیں لینے کے لیے ان کے نام پر مختلف پکوانوں کا چڑھاوا چڑھاتے ہیں۔ جنوبی کوریا میں لوگ اس دن ایک دوسرے کو تحفے کے طور پر ٹین کے ڈبوں میں بھرا ہوا گوشت خوبصورت ٹوکریوں میں ڈال کے دیتے ہیں۔ منگولیا میں چینی سالِ نو کے تہوار کو زیادہ تر ساگان کہتے ہیں جبکہ کچھ لوگ اسے ’سفید چاند کا تہوار‘ بھی کہتے ہیں۔ اس دن لوگ پتھروں کے ڈٌھیر سے بنائے مزاروں اور قربان گاہوں کی پوجا بھی کرتے ہیں۔ اس کے علاوہ لوگ بوتلوں میں بند خوشبودار تمباکو کا بھی تبادلہ کرتے ہیں جس کے بارے میں کہا جاتا ہے کہ یہ تحفہ لوگوں کو آپس میں جوڑتا ہے۔ باقی دنیا میں چینی سالِ نو کیسے منایا جاتا ہے؟ ،تصویر کا ذریعہGetty Images ،تصویر کا کیپشن دنیا میں چینی سالِ نو کی سب سے بڑی تقریبات میں سے ایک نیویارک میں ہوتی ہے امریکہ میں چینی سالِ نو پر نیویارک کے روزویلٹ پارک میں پٹاخے پھوڑنے کی بڑی تقریب منعقد کی جاتی ہے جس میں کم و بیش چھ لاکھ پٹاخے پھوڑے جاتے ہیں۔ اس کے بعد شہر کے چائنا ٹاؤن کے علاقے میں ’شیروں کا ڈانس‘ اور رنگا رنگ پریڈ بھی ہوتی ہے۔ اس دن سنگاپور کی شاہراہوں پر ایک بڑا جلوس نکالا جاتا ہے جس میں رنگین فلوٹسں پر شوخ رنگوں میں ملبوس فنکار اپنے اپنے فن کا مظاہرہ کرتے ہیں۔ جہاں تک برطانیہ کا تعلق ہے تو وہاں چینی برادری کا سب سے بڑا مرکز مانچسٹر ہے جہاں یہ برادری بہت عرصے سے مقیم ہے۔ مانچسٹر میں بھی ایک بہت بڑی ریلی نکالی جاتی ہے جس کی خاص بات وہاں کا مشہور 53 میٹر لمبا ڈریگن ہے۔
پاکستان,ٹیپو سلطان: مذہبی رواداری کے علمبردار یا ہندو دشمن حکمران؟,ٹیپو سلطان: انگریزوں کے لیے ظالم حکمران جن کا ذکر مسلمانوں کے لیے آج بھی فخر کا باعث ہے عمران قریشی سینیئر صحافی، بنگلور 29 جنوری 2022 ،تصویر کا ذریعہPRINT COLLECTOR ’ٹیپو سلطان حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے ان کے بارے میں بڑی غلط فہمی کا مظہر ہے۔' عہد وسطی میں ہندوستان کی ایک ریاست کے بادشاہ ٹیپو سلطان کی سلطنت اور ان کے عہد پر گہری نظر رکھنے والے مورخین ممبئی کے ایک پارک کو ان کے نام سے منسوب کیے جانے کے تنازعے پر حیران نہیں ہیں، کیونکہ مرہٹہ (مراٹھا) پیشواؤں سے ٹیپو سلطان اور ان کے والد حیدر علی کی کئی جنگیں ہوئی تھی۔ 18ویں صدی میں انگریزوں سے لڑتے ہوئے میدان جنگ میں مارے جانے والے ملک کے واحد حکمران کے خلاف یہ نیا تنازع ان کے بارے میں اصل 'تاریخی' حقیقت کی بجائے ان کے متعلق پھیلی کہانیوں پر مبنی ہے۔ کم از کم ایک مورخ اس بات سے متفق ہیں کہ ٹیپو سلطان کی موجودہ مخالفت کو دیکھتے ہوئے ان کے نام پر پارک یا کھیل کے میدان کا نام رکھنے کا خیال لوگوں کے ایک خاص گروہ کے لیے پہلی نظر میں بظاہر ناگوار ہوسکتا ہے۔ ٹیپو سلطان ایک قومی ہیرو تھے میسور یونیورسٹی میں ٹیپو چیئر کے پروفیسر، پروفیسر سیبسٹین جوزف نے بی بی سی ہندی سے بات کرتے ہوئے کہا: 'مہاراشٹر کے لوگوں کو شاید یہ نہیں معلوم کہ ٹیپو سلطان ایک قومی ہیرو تھے کیونکہ 19ویں صدی تک 'ایک ہندوستان' یا ہندوستانیت کی کوئی شناخت نہیں تھی۔ وہ کہتے ہیں کہ اس وقت مراٹھا، بنگال یا میسور کی شناخت تھی۔ لیکن جس چیز نے مورخین کو حیران کر رکھا ہے وہ ٹیپو سلطان کے بارے میں یہ کہنا جانا ہے وہ 'جنوبی ہندوستان کے سب سے سفاک حملہ آوروں میں سے ایک تھے۔' دہلی کی جواہر لعل نہرو یونیورسٹی میں تاریخ کے شعبے سے ریٹائر ہونے والی پروفیسر جانکی نائر کہتی ہیں کہ 'وہ حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے۔ یہ اس شخص کے بارے میں بڑی غلط فہمی کا مظہر ہے۔' تاریخ کے پروفیسر این وی نرسمہیا کہتے ہیں کہ 'ٹیپو ان عظیم وطن پرست لوگوں میں سے ایک ہیں جنھوں نے انگریزوں، مرہٹوں اور حیدرآباد کے نظام کی مشترکہ افواج کے خلاف جنگ لڑی۔ ان کے خلاف اس قسم کی مہم کا چلایا جانا کہ وہ ملک کے دشمن نمبر ایک ہیں، یہ تعصبات کی وجہ سے ہے۔' ،تصویر کا ذریعہBHARAT ITIHAS SANSHODHAK MANDAL ،تصویر کا کیپشن پیشواؤں یعنی مرہٹوں نے بھی ٹیپو سلطان کے خلاف جنگ کی تھی ٹیپو اور پیشوا پروفیسر نرسمہیا کہتے ہیں کہ 'جو لوگ تاریخ نہیں جانتے وہی ٹیپو سے نفرت کرتے ہیں۔ لیکن وہ حیدرآباد کے نظام کے بارے میں ایسا نہیں کہتے جنھوں نے ٹیپو سلطان سے لڑنے کے لیے انگریزوں اور مرہٹوں سے ہاتھ ملایا تھا۔' انھوں نے سرینگیری مٹھ کی مثال دیتے ہوئے کہا کہ اس مٹھ کے سوامی (مذہبی پیشوا) کو مراہٹہ راجہ رگھوناتھ راؤ پٹوردھن کی قیادت میں ہونے والے حملے سے بچنے کے لیے کارکلا بھاگنا پڑا تھا۔ پروفیسر نرسمہیا کہتے ہیں: 'مراہٹہ یا پیشوا فوج نے مندر پر حملہ کر دیا اور تمام زیورات لے گئے اور وہاں رکھے دیوتاؤں کی بے حرمتی کی۔ 'پیشوا نے جو کچھ بھی لوٹا ان چیزوں کو ٹیپو سلطان نے مندر کو عطیہ کیا۔ انھوں نے اپنی رعایا کو آشیرباد دینے کی درخواست کرتے ہوئے سردار پجاری کو کئی خطوط لکھے۔ انھوں نے کئی دوسرے مندروں میں بھی ایسا ہی کیا۔ ان میں ننجن دیشور مندر بھی شامل ہے جسے وہ حکیم ننجن دا کہتے تھے کیونکہ ان کی آنکھوں کی تکلیف وہیں دور ہوئی تھی۔' سرکاری دستاویزات میں یہ بھی لکھا ہے کہ ٹیپو سلطان نے ملکوٹ، کولور موکامبیکا مندر اور دیگر کئی مندروں کو زرو جواہر، زیورات اور تحفظ بھی فراہم کیا تھا۔ ماضی کا استعمال تعصبات پیدا کرنے کے لیے کیا جا رہا ہے پروفیسر جانکی نائر کا کہنا ہے کہ 'مرہٹہ جنگ چھیڑنے میں پیچھے نہیں تھے۔ بنگال پہنچنے والے مرہٹوں کو یاد کرکے آج بھی وہاں لوگوں کی روح کانپ جاتی ہے۔ وہ 10ویں صدی کے حکمران تھے جو ظاہر ہے بہت ظالم تھے۔' وہ کہتی ہیں کہ 'ماضی کا استعمال تعصبات پیدا کرنے کے لیے کیا جا رہا ہے۔ اسے کوئی تاریخی سمجھ پیدا کرنے کے لیے استعمال نہیں کیا جا رہا ہے۔' ،تصویر کا ذریعہDD NEWS کیا وہ اب بھی ملک کے ہیرو ہیں؟ پروفیسر نایر کہتی ہیں: 'اب نہیں۔ جبری تبدیلی مذہب اور ظلم و ستم کی جو خبریں اب منظر عام پر آ رہی ہیں، وہ 18ویں صدی کا مزاج تھا۔ اس شخصیت نے موت کے بعد کئی زندگیاں دیکھی ہیں۔' وہ کہتی ہیں: 'پہلے انگریزوں نے ان کے بارے میں لکھا کہ وہ بہت ظالم و جابر حکمراں تھے۔ انھوں نے انگریزوں کے خلاف جنگ لڑی اور میدان جنگ میں جام شہادت نوش کیا۔ یہ سب مٹا دیا گیا، کیونکہ وہ مسلمان ہیں اور ان کے پاس اس وقت کے دوسرے حکمرانوں کی طرح ظلم و جبر کا ریکارڈ تھا۔ اور یقیناً، انھوں نے کچھ لوگوں کے مذاہب کو تبدیل کرایا لیکن ان کی تعداد کو بڑھا چڑھا کر پیش کیا جاتا ہے جبکہ یہ بات اپنی جگہ مسلم ہے کہ وہ بڑے پیمانے پر مذہب تبدیل کرکے ہندو اکثریتی ملک پر حکمرانی نہیں کر سکتے تھے۔' پروفیسر نایر کہتی ہیں: 'دراصل، ٹیپو سلطان کی اپنی فوج میں چھ یونٹس تھیں۔ ان میں سے دو یونٹ مرہٹوں اور راجپوتوں کی تھیں۔ وہ مسلمانوں کی مختلف حیثیتوں میں فرق نہیں کرتے تھے۔ وہ مرہٹوں اور راجپوتوں کی مختلف برادریوں میں فرق نہیں کرتے تھے۔ ہر ایک کو مناسب تنخواہ دیا کرتے تھے۔' وہ بتاتی ہیں کہ 1960 اور 70 کی دہائیوں میں مورخین ٹیپو سلطان کے معاشی منصوبوں، زراعت کی ترقی اور ریشم کی صنعت کو دیکھ رہے تھے۔ ان کے یہ منصوبے 'بہت ترقی پسند تھے۔' اپ کی ڈیوائس پر پلے بیک سپورٹ دستیاب نہیں ،ویڈیو کیپشن ٹیپو سلطان: مذہبی رواداری کے علمبردار یا ہندو دشمن حکمران؟ بی بی سی کے ساتھ پہلے ایک انٹرویو میں بنگلور میں قائم نیشنل انسٹی ٹیوٹ آف ایڈوانسڈ سٹڈیز کے پروفیسر نریندر پاننی نے اپنی کتاب 'ریفارم ٹو پری ایمپٹ چینجز - لینڈ لیجسلیشن ان کرناٹک' کا حوالہ دیتے ہوئے کہا تھا کہ 'ٹیپو کے زمانے میں زمین براہ راست حکومت کے کنٹرول میں تھی۔ یہ کاشتکاروں کو لیز پر دی جاتی تھی۔ یہ سلسلہ نسل در نسل چلتا رہا، سب کو زمینیں ملیں۔ لیکن مالابار میں یہ نظام ناکام ہو رہا جہاں بڑے زمینداروں کا الگ نظام تھا۔' درحقیقت ٹیپو کی موت کے بعد انگریزوں نے خود ٹیپو کے زرعی نظام کو اپنایا جسے ریت واری نظام کا نام دیا گیا۔ لارڈ کارنوالس کا زمینداری نظام میسور میں کام نہیں کر سکا کیونکہ ٹیپو نے خود وہاں کا زرعی نظام بنایا تھا۔ یہ بھی پڑھیے ٹیپو سلطان کے خاندان سے تعلق رکھنے والی ’جاسوس شہزادی‘ جنھیں سزائے موت دی گئی فورٹ ولیم کالج: انگریزوں کا قائم کیا گیا وہ تعلیمی ادارہ جس نے برصغیر کی تقدیر بدل دی پروفیسر نایر کے مطابق سنہ 1980 کی دہائی کے آخر میں ٹیپو سلطان کے خلاف ایک قسم کی ناراضگی پیدا ہونا شروع ہو گئی۔ 'اسے دو طرح کے مخصوص بیانیے کے ذریعے کنٹرول کیا شروع جانے لگا۔ ایک نام نہاد تبدیلی مذہب اور کننڑ زبان کو فروغ نہ دینا اور مندروں کو تباہ کرنا بھی شامل تھا۔ یہ ایک بہت ملی جلی تصویر ہے کیونکہ اس بات کے بہت سارے شواہد موجود ہیں کہ ٹیپو نے بہت سے مندروں کو بہت عطیہ دیا تھا۔’ 'حتی کہ دائیں بازو کے مورخوں میں شمار ہونے والے سوریہ ناتھ یو کامتھ نے ٹیپو کو کرناٹک کی تاریخ کی کتاب میں صحیح جگہ دی ہے، جو کہ گزشتہ دو دہائیوں میں بدل دی گئی ہے۔' کیا بدلا ہے؟ تاریخ دانوں کا کہنا ہے کہ جو تاریخ ہے اس میں واضح طور پر تاریخی علیحدگی ہے۔ اس کی وجہ وہ گذشتہ چند دہائیوں میں کی جانے والی تحقیق اور لوگوں میں ایک مقبول سمجھ کے درمیان کی خلیج بتاتے ہیں۔ پروفیسر نایر کہتی ہیں: 'ٹیپو سلطان ایک بہت پیچیدہ اور مرکب ومخلوط قسم کی شخصیت ہیں۔ بدقسمتی سے آج ہم ایک ایسی صورتحال میں ہیں جہاں تاریخی نقطہ نظر سے ان کے بارے میں مثبت بات کرنا ملک دشمنی ہے۔ یہان یہ بتا دوں کہ ناسا کے پاس ٹیپو سلطان کی ایک تصویر ہے کیونکہ وہ راکٹ کے فروغ اور اس کی ٹیکنالوجی کو ترقی دینے والوں میں پیش پیش تھے جسے بعد میں انگریزوں نے چوری کر لیا تھا۔' 'بدلتے سیاسی تناظر میں ایک قومی ہیرو کے طور پر ٹیپو سلطان کی شبیہ متاثر ہوئی ہے۔ یہ ہندوستان کی جدوجہد آزادی میں نئے چہرے اور نئے نام پیدا کرنے کے منصوبے کے تحت دانستہ طور پر کیا جا رہا ہے۔' پروفیسر نایر کہتی ہیں: 'ممبئی میں کھیل کے میدان یا پارک کا تاریخ سے کوئی تعلق نہیں ہے۔ میرا ماننا ہے کہ ٹیپو سلطان آج مسلمانوں کے خلاف احتجاج کی ایک آسان علامت بن چکے ہیں۔ ایک ایسے وقت میں جب چہار جانب سے وہ (مسلمان) اتنے گھرے ہوئے ہیں تو مسلمانوں کے لیے ٹیپو سلطان کا ذکر بھی فخر کی علامت بن جاتا ہے۔'
پاکستان,’میں سلمان خان کے نہیں اپنے نام سے مشہور ہونا چاہتی ہوں‘,بالی وڈ ڈائری: سلمان خان کی دوست یولیہ ونتور کا بیان، اکشے کمار کا اشتہار اور عامر خان کی بیٹی اِرا کی نئی ویڈیو نصرت جہاں بی بی سی اردو ڈاٹ کام، لندن 29 جنوری 2022 ،تصویر کا ذریعہSUJIT JAISWAL 'سلمان خان جیسے بڑے سپر سٹار کے ساتھ نام جڑنے کے فائدے بھی ہیں اور نقصان بھی۔‘ یہ کہنا ہے رومانیا کی پلے بیک سنگر (گلوکارہ) یولیہ ونتور کا جنھیں سلمان خان کی خاص دوست کہا جاتا ہے۔ وہ کہتی ہیں کہ ’یہ حقیقت ہے کہ اتنی بڑی شخصیت کی وجہ سے لوگ آپ کو جاننے لگتے ہیں لیکن اپنی خود کی پہچان بنانے کے لیے پھر دوہری محنت کرنی پڑتی ہے۔ لوگ مجھے اچھی طرح نہیں جانتے اس لیے میں اپنا مقام بنانے کی کوشش کر رہی ہوں۔' اب یوں تو سلمان خان کی خاص دوستوں کی فہرست خاصی لمبی ہے جن میں ایشوریہ سے لے کر کترینہ کیف تک کے نام شامل ہیں لیکن سلمان کی یہ تمام سہیلیاں ایک ایک کر کے کسی اور کے ساتھ اپنے گھر بساتی چلی گئیں اور اب رہ گئی ہیں یولیہ جن کا حال ہی میں ایک ہندی گانا ریلیز ہوا ہے۔ ،تصویر کا ذریعہAFP via Getty Images ،تصویر کا کیپشن حال ہی میں یولیہ کا ایک گانا رلیز ہوا ہے انڈین روزنامہ ٹائمز آف انڈیا کے ساتھ بات چیت میں یولیہ کا کہنا تھا کہ وہ اپنے نام اور کام سے پہچانی جانا چاہتی ہیں نہ کہ کسی اور سے وابستگی کی وجہ سے۔ مشہور سنگر گرو رودھاوا کے ساتھ ہندی گانے کے بول یولیہ کے ہونٹوں سے زیادہ عجیب نہیں لگے کیونکہ وہ پہلے بھی اپنے رومانوی انداز میں ہندی گانے گا چکی ہیں۔ یہ اور بات ہے اس نئے گانے 'میں چلا' میں سکرین پر سلمان کسی اور کے ساتھ رومانس کرتے نظر آئے۔ بہر حال اس رومانٹک گانے کو لوگ کافی پسند کر رہے ہیں۔ جہاں تک پہچان بنانے کا تعلق ہے تو عامر خان کی بیٹی اِرا خان نے بھی سوشل میڈیا پر اپنی ایک خاص پہچان بنا لی ہے اور وہ بھی ایک اپم موضوع کےحوالے سے۔ اِرا خان نے انسٹاگرام کے اپنے اکاؤنٹ کو پبلِک کرنے کا فیصلہ کیا اور اب وہ اکثر ذہنی صحت یا مسائل کے بارے میں مختلف ویڈیوز شیئیر کرتی ہیں۔ انسٹا پر اپنی تازہ ترین ویڈیو میں اِرا نے لوگوں سے کہا کہ ذہنی صحت کے مسائل پر بات کرنا ضروری ہے لیکن اپنے خیالات یا مسائل سوشل میڈیا پر شیئر کرنے سے پہلے اچھی طرح سوچ لیں کیونکہ سوشل میڈیا پر نفرت انگیز کمنٹس اور ٹرولز سے آپ کو تکلیف پہنچ سکتی ہے۔ ’لوگ میری جسامت کا مذاق اڑاتے تھے اور مجھے لڑکا پکارتے تھے‘ تاپسی پنوں آج کل کسے ڈیٹ کر رہی ہیں؟ منشیات کے مقدمات میں گھرے بالی وڈ میں اب ’منی لانڈرنگ‘ کی بازگشت اِرا نے کہا کہ انھیں ٹرولز سے کوئی فرق نہیں پڑتا کیونکہ وہ کمنٹس پڑھتی ہی نہیں ہیں۔ یہ اور بات ہے کہ اپنی ذہنی کیفیت کے بارے میں سوشل میڈیا پر کھل کر بات کرنے سے پہلے انھوں نے کافی سوچا تھا۔ مینٹل ہیلتھ یا ذہنی صحت کے مسائل واقعی ایک اہم موضوع ہے لیکن مختلف معاشروں میں عموماً اسے مسئلہ ہی نہیں سمجھا جاتا۔ تاہم مشہور شخصیات کی جانب سے اس بارے میں کھل کر بات کرنے سے لوگوں میں اس بیماری کے تئیں بیداری پیدا ہو سکتی ہے۔ اور یہ بات بھی کہ ذہنی مسائل کی وجہ صرف غربت، گمنامی یا ناکامی سے ہی نہیں ہوتی۔ ،تصویر کا ذریعہPramod Thakur/Hindustan Times via Getty Images ،تصویر کا کیپشن اِرا خان پہلے بھی اس موضوع پر ویڈیوز شیئر کر چکی ہیں تقریباً دو سال تک کورونا کی وبا جھیلنے کے بعد لگتا ہے کہ بالی وڈ نے اب اس کا سامنا کرنے کی ٹھان لی ہے اور اس سال کئی بڑے ستاروں کی فلموں کی ریلیز کا اعلان کر دیا گیا ہے۔ ان میں عالیہ بھٹ کی فلم گنگو بائی کاٹھیا واڑی، دیپیکا پاڈوکون اور اننیہ پانڈے کی فلم گہرائیاں، اور اکشے کی فلم بچن پانڈے شامل ہیں جو اگلے ہی ماہ ریلیز ہونے والی ہیں۔ اکشے سے یاد آیا کہ حال ہیں میں وہ ایک ٹی وی اشتہار میں تیل بیچتے دکھائی دیے جس میں وہ باورچی کا کردار نبھا رہے تھے۔ اب یوں تو اداکار بننے سے پہلے اکشے ایک ریستوران میں کام کر چکے ہیں لیکن اس اشتہار کے حوالے سے انھوں نے اپنے تجربے کا نہیں بلکہ اپنے سسر راجیش کھنہ کا ذکر کیا۔ سنہ 1972 میں ریلیز ہونے والی راجیش کھنہ کی فلم باورچی اپنے دور کی کامیاب فلموں میں سے ایک تھی۔ اپنے اس اشتہار کو ٹوئٹر پر شیئر کرتے ہوئے اکشے نے اپنے مرحوم سسر جی کو یاد کرتے ہوئے انھیں اپنا ہیرو کہا اور انہیں خراجِ عقیدت پیش کیا۔ اس اشتہار میں اکشے اپنے انداز میں راجیش کھنہ بننے کی کوشش کرتے نظر آئے۔ ان کا کہنا تھا کہ 'ایسا کم ہی ہوتا ہے کہ جب آپ کو اپنے ہیرو کا کردار سکرین پر کرنے کا موقع ملے۔ مجھے اس اشتہار کی ترغیب فلم باورچی سے ملی۔' اس اشتہار میں اکشے نے لوگوں کو صحت مند رہنے کی نصیحت کرنے کے ساتھ ساتھ پکوڑوں سے لے کر مولی کے پراٹھے، جلیبی اور مٹر پنیر تک بنا ڈالے۔
پاکستان,دلی میں مبینہ گینگ ریپ: ’خوف کے سبب کوئی بھی میری بہن کو بچانے نہیں آیا‘,دلی میں مبینہ گینگ ریپ: پولیس کا 11 لوگوں کی گرفتاری کا دعویٰ، ملزمان پر متاثرہ خاتون کا سر منڈوانے، چہرے پر سیاہی ملنے کا بھی الزام 29 جنوری 2022 انڈیا کے شہر دلی کے علاقے شاہدرہ میں ایک لڑکی کے مبینہ اغوا اور اجتماعی ریپ کے معاملے میں پولیس نے اب تک 11 افراد کو گرفتار کیا ہے۔ الزام ہے کہ خاتون کا سر منڈوا کر، چہرے پر سیاہی مل کر اور جوتوں کا ہار پہنا کر سڑک پر تماشا بنایا گیا ہے۔ متاثرہ لڑکی کی عمر 20 سال بتائی جاتی ہے۔ دلی پولیس نے بتایا کہ ایف آئی آر میں 11 لوگوں کو نامزد کیا گیا اور گرفتار ہونے والوں میں نو خواتین بھی شامل ہیں۔ دلی پولیس نے یہ بھی بتایا کہ جلد ہی مزید گرفتاریاں کی جائیں گی۔ خبر رساں ایجنسی اے این آئی کی رپورٹ کے مطابق بدھ کو لڑکی کے شوہر نے پولیس کو اس واقعے کی اطلاع دی۔ وہ موقع پر موجود نہیں تھے اور ان کے مالک مکان نے انھیں اس بارے میں اطلاع دی۔ پولیس نے بتایا کہ واقعے کی اطلاع ملتے ہی وہ موقع پر پہنچے اور لڑکی کو بچا کر تھانے لے آئے۔ پولیس نے آئی پی سی کی مختلف دفعات کے تحت کیس درج کیا ہے، جس میں گینگ ریپ، مار پیٹ، جنسی حملہ اور مجرمانہ سازش کے الزامات بھی شامل ہیں۔ متاثرہ لڑکی کی بہن کا بیان خاتون کی بہن نے خبر رساں ایجنسی پی ٹی آئی کو بتایا کہ پڑوس کے ایک لڑکے نے گزشتہ سال نومبر میں خودکشی کر لی تھی۔ لڑکے کا دعویٰ تھا کہ وہ اس لڑکی سے محبت کرتا تھا۔ انھوں نے بتایا کہ اُس لڑکے کے گھر کے لوگ اپنے بیٹے کی موت کا ذمہ دار ان کی بہن کو ٹھہراتے تھے۔ لڑکی کی چھوٹی بہن نے کہا کہ ان کی بہن کو گزشتہ سال نومبر سے ڈرایا اور ہراساں کیا جا رہا تھا۔ نومبر میں ہی ایک ملزم کے بیٹے نے ریلوے ٹریک پر جا کر خودکشی کر لی تھی جب ان کی بہن نے مبینہ طور پر اسے ٹھکرا دیا تھا۔ پی ٹی آئی کی رپورٹ کے مطابق لڑکے کے گھر والوں نے مبینہ طور پر بدلہ لینے کی قسم کھائی تھی۔ متاثرہ لڑکی کی بہن نے بتایا کہ بدھ کو ان کی بہن انھیں گیہوں دینے آ رہی تھیں اور انھیں معلوم نہیں تھا کہ کچھ لوگ ان کا پیچھا کر رہے ہیں۔ ’کچھ کے ہاتھوں میں لاٹھی تھی اور ایک عورت کے ہاتھ میں قینچی بھی تھی‘۔ انھوں نے بتایا کہ جب وہ ان کے گھر پہنچی اور انھیں باہر سے آواز لگائی تبھی ان کے سامنے ہی ان کی بہن کو زبردستی ایک آٹو رکشا میں اغوا کر لیا گیا۔ انھوں نے بتایا کہ ’انھوں نے میرا موبائل فون چھین لیا تاکہ میں اس کی اطلاع پولیس کو نہ دے سکوں۔ انھوں نے میری آنکھوں کے سامنے میری بہن کو اغوا کر لیا۔ گاڑی کے اندر انھوں نے میری بہن کے بال کاٹنا شروع کر دیے۔ انھیں ایک گھر میں لیجا کر اندر سے گھر کو تالا لگا دیا، اس کا سر مونڈ دیا گیا، اسے بری طرح مارا پیٹا گیا اور میری بہن کے ساتھ غلط کام کیا گیا۔‘ انھوں نے بتایا کہ ملزمان نے ان کے بھانجے کو بھی اغوا کیا تھا لیکن وہ کسی طرح اسے چھڑانے میں کامیاب ہو گئیں۔ انھوں نے اپنے بھتیجے کو ایک گھر میں چھپا رکھا ہے اور ان کا کہنا ہے کہ اس کی جان کو خطرہ ہے۔ پولیس کی ایف آئی آر متاثرہ لڑکی کی بہن نے کہا کہ میری بہن کے ساتھ جب یہ سب کچھ ہو رہا تھا تو کوئی اس کی مدد کے لیے نہیں آیا، خوف کے سبب کوئی پڑوسی اسے بچانے نہیں آیا۔ پولیس کا کہنا ہے کہ اس معاملے میں نامزد تمام 11 ملزمان کا تعلق شراب کے غیر قانونی کاروبار سے ہے۔ پولیس کا کہنا ہے کہ گرفتار ہونے والوں میں دو نوجوان بھی شامل ہیں جن پر ریپ کا الزام ہے۔ متاثرہ لڑکی کی شادی سنہ 2018 میں ہوئی تھی اور وہ اپنے تین سال کے بیٹے کے ساتھ دلی کے آنند وہار علاقے میں کرائے کے مکان میں رہتی ہیں۔ ان کی بہن کا کہنا تھا کہ ’ہر مرتبہ جب بھی وہ دھمکیاں دیتے تھے، وہ پولیس کو مطلع کرتی تھیں اور یہ معاملہ باہمی رضامندی سے حل ہو جاتا تھا لیکن کسی کو امید نہیں تھی کہ میری بہن پر کھلے عام ایسا حملہ کیا جائے گا۔‘ یہ بھی پڑھیے گینگ ریپ کا ملزم 22 برس بعد پولیس کی گرفت میں کیسے آیا انڈیا: گینگ ریپ کی شکایت پر پولیس کے غیرمہذب سوال ریپ کا ذمہ دار عورت کو ہی کیوں ٹھہرایا جاتا ہے؟ ان بہنوں کے والد فالج کا شکار ہیں اور اکثر بیمار رہتے ہیں جبکہ والدہ کا انتقال 2020 میں دل کا دورہ پڑنے سے ہو گیا تھا۔ تب سے گھر کی تمام ذمہ داریاں بڑی بہن پر آ گئی تھیں۔ متاثرہ لڑکی کے والد نے خبر رساں ایجنسی پی ٹی آئی کو بتایا کہ ’میری بیٹی کی شادی کے وقت کوئی مسئلہ نہیں ہوا تھا، پچھلے ایک سال سے وہ اسے ہراساں کر رہے تھے، وہ مجھے اور میری بیٹیوں کو دھمکیاں دے رہے تھے لیکن میں کیا کر سکتا تھا۔ بستر پر پڑا ہوا تھا۔ ،تصویر کا ذریعہGetty Images انصاف کا مطالبہ اس واقعے کے بعد سے متاثرہ لڑکی کے رشتے دار اور گاؤں کے لوگ انصاف کا مطالبہ کر رہے ہیں۔ مقتولہ کے دادا دادی کا کہنا ہے کہ ’ہم چاہتے ہیں کہ مجرموں کو سخت سے سخت سزا ملے۔ ایسا واقعہ اس ملک میں کسی بھی بیٹی کے ساتھ نہیں ہونا چاہیے۔‘ دلی کے وزیر اعلی اروند کیجریوال نے جمعرات کو اس واقعہ کو شرمناک قرار دیتے ہوئے مرکزی حکومت سے پولیس کو سخت کارروائی کرنے کی ہدایت دینے کی اپیل کی۔ دلی کے خواتین کمیشن نے اس واقعے کے سلسلے میں دلی پولیس کو نوٹس جاری کیا اور دیگر ملزمین کی گرفتاری کے لیے جلد اقدامات کا مطالبہ کیا۔ اس سے قبل شاہدرہ علاقے کے دلی پولیس کے ڈپٹی کمشنر آر ستھیو سندرم نے بتایا تھا کہ ’شاہدرہ ضلع میں باہمی دشمنی کی وجہ سے ایک خاتون پر جنسی زیادتی کا افسوسناک واقعہ پیش آیا۔ پولیس نے چار ملزمان کو گرفتار کر لیا ہے اور واقعے کی تفتیش کی جا رہی ہے اور متاثرہ لڑکی کو کاؤنسلِنگ اور دیگر طرح کی امداد دی جا رہی ہے۔‘
پاکستان,بچھڑا ہوا بھائی انڈیا سے پاکستان آئے گا تو ’ڈھول بجا کر سارا گاؤں اکٹھا کریں گے‘,بٹوارے کے وقت بچھڑنے والے انڈین بھائی کو پاکستان کا ویزا جاری اپ کی ڈیوائس پر پلے بیک سپورٹ دستیاب نہیں بٹوارے کے وقت بچھڑنے والے انڈین بھائی کو پاکستان کا ویزا جاری 28 جنوری 2022 برصغیر کی تقسیم کے وقت بچھڑنے والے اور رواں ماہ کی 12 تاریخ کو 75 سال بعد کرتارپور میں ملنے والے دو بھائیوں میں سے انڈیا میں مقیم محمد حبیب عرف سکا خان کو پاکستان کے ہائی کمیشن نے ویزا جاری کر دیا ہے۔ اس بارے میں مزید دیکھیے ہماری اس ویڈیو میں۔۔۔
پاکستان,ممکن ہے ہلاک ہونے والا انڈین خاندان ’انسانی سمگلروں‘ کا شکار ہو گیا ہو: کینیڈین حکام,کینیڈا امریکہ سرحد پر سخت سردی میں ہلاک ہونے والے خاندان کی شناخت ہوگئی راکسی گڈیکر چھارا اور ہولی ہونڈیرچ بی بی سی 28 جنوری 2022 ،تصویر کا ذریعہBBC Gujarati ،تصویر کا کیپشن خیال ہے کہ خاندان کے افراد سخت جما دینے والی سردی میں 11 گھنٹے تک پیدل چلیں ہوں گے کینیڈین حکام کے مطابق ہو سکتا ہے کہ کینیڈا میں امریکہ کی سرحد سے چند قدم دور ہلاک ہونے والے چار انڈین شہری انسانی سمگلروں کے ہتھے چڑھ گئے ہوں۔ کینیڈا کے شہر مینیٹوبا کے نزدیک سخت سردی کی وجہ سے ہلاک ہونے والوں میں ایک ہی خاندان کے 39 سالہ جگدیش پٹیل، 37 سالہ ویشالبین پٹیل اور ان کے بچے 11 سالہ ویہانگی اور 3 سالہ دھارمک شامل ہیں۔ جس رات پٹیل خاندان نے پیدل سرحد پار کر کے امریکہ میں داخل ہونے کی کوشش کی اس رات درجہ حرارت گر کر منفی 35 سینٹی گریڈ ہو گیا تھا۔ 19 جنوری کو خاندان کے افراد کی لاشیں سرحد کے شمال میں ایک میدان سے ملی تھیں۔ کینیڈا میں انڈیا کے ہائی کمیشن نے ان کی شناخت کا اعلان کیا اور اس کے بعد رائل کینیڈین ماؤنٹڈ پولیس (آر سی ایم پی) نے بھی اس کی تصدیق کی۔ جمعرات کو ایک نیوز کانفرنس سے خطاب کرتے ہوئے آر سی ایم پی کے سپرنٹینڈینٹ روب ہل نے کہا کہ پٹیل خاندان پہلی مرتبہ 12 جنوری کو ٹورنٹو آنے والی ایک پرواز کے ذریعے کینیڈا پہنچا تھا۔ وہاں سے وہ 18 جنوری کو یا اس کے آس پاس مینیٹوبا صوبے کے مغرب میں سرحدی شہر ایمرسن تک پہنچے۔ اگلی رات وہاں سے ان کی لاشیں ملیں۔ ایمرسن میں کینیڈا امریکہ کی سرحد کے قریب کوئی گاڑی نہیں ملی، جس سے پتہ چلتا ہے کہ کسی نے پٹیل خاندان کو پیدل سفر شروع کرنے سے پہلے وہاں چھوڑا تھا۔ ،تصویر کا ذریعہKARTIK JANI ،تصویر کا کیپشن جگدیش پٹیل اور ان کی اہلیہ آر سی ایم پی اس بارے میں کوئی تبصرہ نہیں کرے گا کہ آیا پٹیل خاندان کا معاملہ سات دیگر انڈین شہریوں کے ایک گروپ سے منسلک ہے جو 19 جنوری کی شام کو سرحدی گارڈز کے ہاتھوں پکڑے گئے تھے۔ جس دن پٹیل خاندان کی لاشیں ملیں اسی دن فلوریڈا کے 47 سالہ رہائشی سٹیو شینڈ پر انسانی سمگلنگ کا الزام عائد کیا گیا ہے۔ حکام نے انھیں سرحد کے قریب ایک وین میں 15 افراد کو لے جاتے ہوئے پکڑا تھا۔ شینڈ کی گاڑی میں دو انڈین شہری بھی سوار تھے اور ان کی وین کے بوٹ میں کھانے اور پانی کے ڈبے بھی پڑے ہوئے تھے۔ یہ بھی پڑھیئے انڈین گجرات کا کینیڈا میں لاپتہ ہونے والا خاندان اور اس کے خواب ’کورونا کے بعد پھر پاکستان سے انسانی سمگلنگ میں اضافہ‘ وہ لڑکی جسے شمالی کوریا کے جاسوسوں کو تربیت دینے کے لیے جاپان سے اغوا کیا گیا جسم فروشی: ایک ’روحانی‘ حلف ہے جو عورتوں کو اپنے سمگلروں کے نام لینے سے روکتا ہے پٹیل خاندان کی موت نے مینیٹوبا میں انڈین کمیونٹی کو ہلا کر رکھ دیا ہے۔ انڈیا ایسوسی ایشن آف مینیٹوبا کے صدر رمندیپ گریوال نے بی بی سی کو بتایا کہ ’ایسا ہے جیسے سب اپنے آپ کو مجرم محسوس کر رہے ہیں، جیسے کچھ غلط ہو گیا ہے۔‘ یہ سوال بھی باقی ہے کہ پٹیل خاندان اندھیرے میں، کینیڈا کے انتہائی سخت سردیوں کے موسم میں پیدل کیوں نکلا۔ گریوال کہتے ہیں کہ انھوں نے یہ افواہیں بھی سنی ہیں کہ خاندان 11 گھنٹے تک پیدل چلتا رہا۔ انھوں نے کہا کہ ’آپ اس سردی میں چند منٹ نہیں کھڑے رہ سکتے، گھنٹوں کی تو بات چھوڑیں۔‘ انڈین برادری کے ایک فرد ہیمنت شاہ، جنھوں نے اس ہفتے پٹیل خاندان کے لیے ایک ورچوئل دعا کا اہتمام کیا، کہتے ہیں کہ ونیپیگ میں انڈین برادریوں کو اس طرح کے سوالات کا سامنا ہے۔ ’یہاں بہت سے پٹیل خاندان ہیں، بہت سے کینیڈین انڈین ہیں۔ ہر کوئی (اس پر) بات کر رہا ہے، اپنے اپنے نظریے پیش کر رہا ہے۔‘ اگرچہ امریکہ کی جنوبی سرحد پر اس طرح چوری چھپے نکلنا عام ہے، شمال میں اس قسم کا سفر بہت کم ہی ہوتا ہے۔ شاہ کہتے ہیں کہ ’میں نے کینیڈا میں ایسا کبھی نہیں دیکھا۔ ایسا کبھی نہیں سنا گیا۔‘ آر سی ایم پی نے پٹیل خاندان کی موت کے حوالے سے ’وسیع‘ تحقیقات کا آغاز کیا ہے کہ کس طرح وہ انڈیا سے کینیڈا پہنچے اور امریکہ جانے کے لیے کس سے اور کیسے رابطے کیے۔ ابھی تک یہ معلوم نہیں ہو سکا کہ پٹیل خاندان کا کوئی رشتہ دار کینیڈا یا امریکہ میں ہے یا نہیں۔ سینیئر انڈین قونصلر کی قیادت میں ایک خصوصی ٹیم کو کینیڈا کے حکام کی تحقیقات میں مدد کے لیے مینیٹوبا روانہ کیا گیا ہے۔ ٹورنٹو میں انڈیا کے قونصلیٹ جنرل پٹیل خاندان کے انڈیا میں رشتہ داروں سے رابطے میں ہیں تاکہ انھیں مدد فراہم کی جا سکے۔ گزشتہ ہفتے امریکی ہوم لینڈ سکیورٹی کے ایک اہلکار نے کہا تھا کہ وہ ’انسانی سمگلنگ کے ایک بڑے آپریشن کے ساتھ ساتھ، جس میں شبہ ہے شینڈ کا کردار بھی ہے‘، پٹیل کیس کی بھی تحقیقات کر رہے ہیں۔ عدالتی دستاویزات کے مطابق اسی مقام پر جہاں سے شینڈ کو گرفتار کیا گیا، دسمبر اور جنوری میں انسانی سمگلنگ کے تین دیگر واقعات بھی ہوئے تھے۔ انڈیا ایسوسی ایشن کے گریوال کہتے ہیں کہ انھیں امید ہے کہ دوسرے خاندان جو اس طرح کے سفر کے متعلق سوچ رہے ہوں گے اب دوبارہ اس پر غور کریں گے۔ ’اگر کوئی ایسی ہی کشتی میں سوار ہے، جو پار جانے کی کوشش کر رہا ہے۔۔۔ مت جائے، ان لوگوں کی بات نہ سنے جو آپ سے کہہ رہے ہیں کہ وہ مدد کر سکتے ہیں۔‘
پاکستان,چینی حکام جیت گئے: ہالی وڈ فلم ’فائٹ کلب‘ کی کہانی ہی بدل دی گئی,چین میں ’فائٹ کلب‘ کے اختتامی سین کیوں تبدیل کر دیے گئے؟ 28 جنوری 2022 ،تصویر کا ذریعہAF ARCHIVE/ALAMY STOCK PHOTO ،تصویر کا کیپشن فلم میں ہالی وڈ کے مشہور اداکاروں بریڈ پٹ اور ایڈورڈ نورٹن نے مرکزی کردار ادا کیے تھے فلم سنسر ہونا یا اس کا کوئی ایک سین کٹ جانا کوئی اچنبھے کی بات نہیں لیکن اگر آپ کی پسندیدہ فلم کی کہانی ہی بدل دی جائے تو کیا ہو؟ چین میں ایسا ہی ہوا اور ایک مشہور ہالی وڈ فلم دیکھنے والوں کو اس وقت حیرانی کا سامنا کرنا پڑا جب انتہائی دلچسپ اور کلائمیکس کے مراحل میں فلم رک گئی اور کہانی اس طرح بدل دی گئی کہ سرکاری حکام کی جیت ہو گئی۔ یہ ہالی وڈ کی مشہور زمانہ فلم ’فائٹ کلب‘ ہے جس کے چینی شائقین کو اصل اختتامی سین دیکھنا نصیب نہیں ہوئے۔ لیکن ایسا کیوں کیا گیا؟ یہ جاننے کے لیے فلم کی کہانی پر ایک نظر ڈالتے ہیں۔ فائٹ کلب: فلاپ فلم سے شاہکار بننے تک کا سفر 1999 میں ریلیز ہونے والی ہالی وڈ کی فلم 'فائٹ کلب' نمائش کے وقت کچھ زیادہ کامیاب نہیں رہی تھی لیکن وقت کے ساتھ ساتھ اس کی پیچیدہ کہانی اور بہترین اداکاری نے اسے ہالی وڈ کی چند شاہکار فلموں کی فہرست میں شامل کر دیا۔ اس فلم میں مرکزی کردار مشہور اداکروں بریڈ پٹ اور ایڈورڈ نورٹن نے ادا کیے تھے اور فلم کے ہدایتکار ڈیوڈ فنچر تھے۔ یہ کہانی ایڈورڈ نورٹن کے کردار سے شروع ہوتی ہے جو اپنی زندگی اور ملازمت سے خوش نہیں ہوتا۔ ایسے میں اس کی ملاقات ٹائلر ڈرڈن (بریڈ پٹ) سے ہو جاتی ہے اور دونوں مل کر ایک انڈر گراوئنڈ فائٹ کلب کا آغاز کرتے ہیں۔ لیکن ٹائلر ڈرڈن دراصل پرتشدد طریقے سے سماج میں انقلاب لانے کا خواہش مند ہوتا ہے جس کے لیے وہ ایک خفیہ منصوبہ بناتا ہے۔ اس منصوبے کو ’پراجیکٹ میہم‘ یا ’تباہی کا مصوبہ‘ کا نام دیا جاتا ہے جس میں بہت سی عمارتوں کو دھماکے سے اڑایا جانا ہوتا ہے لیکن اسی وقت ایڈورڈ نورٹن کے کردار کو معلوم ہو جاتا ہے کہ ٹائلر اس کا اپنا تصور ہے اور اس طرح وہ خود کو مار کر ٹائلر کا بھی خاتمہ کردیتا ہے جس کے بعد دھماکوں سے عمارتیں تباہ ہو جاتی ہیں۔ چین میں کہانی کیسے تبدیل ہوئی؟ ،تصویر کا ذریعہGetty Images ،تصویر کا کیپشن فائٹ کلب فلم کے ڈائریکٹر ڈیوڈ فنچر اداکار بریڈ پٹ اور ایڈورٹن نورٹن کے ساتھ 2009 کے ایوارڈز کے موقع پر واضح رہے کہ چین میں اس فلم کو حال ہی میں سٹریمنگ پلیٹ فارم ٹینسینٹ ویڈیو پر فراہم کیا گیا ہے جس میں کہانی یکسر تبدیل کر دی گئی ہے۔ چین میں دکھائی جانے والی فلم میں دھماکوں سے پہلے ہی سکرین رک جاتی ہے اور ایک پیغام نمودار ہوتا ہے جس میں لکھا آتا ہے کہ پولیس نے اس منصوبے کو ناکام بناتے ہوئے تمام مجرموں کو گرفتار کر لیا ہے اور ٹائلر ڈرڈن کو علاج کے لیے پاگل خانے منتقل کر دیا گیا ہے۔ اسی پیغام میں فلم دیکھنے والوں کو بتایا جاتا ہے کہ ٹائلر سے حاصل ہونے والی معلومات کے ذریعے پولیس نے جلد ہی پورا منصوبہ جان لیا اور تمام بم پھٹنے سے پہلے ہی ناکارہ بنا دیے۔ ناظرین کو یہ معلومات بھی دی جاتی ہیں کہ اس معاملے پر ایک مقدمہ چلتا ہے جس کے بعد ٹائلر کو علاج کی غرض سے پاگل خانے منتقل کر دیا جاتا ہے اور سنہ 2012 میں وہ صحت یاب ہو کر ہسپتال سے باہر آ جاتا ہے۔ یہ بھی پڑھیے سنسر: پاکستان بھی سعودی،چینی ماڈل پر عمل پیرا؟ چین سنکیانگ سے متعلق خبروں کو کیسے کنٹرول کر رہا ہے؟ اویغوروں کے حقوق کی خلاف ورزی کرنے پر چین کے حکومتی اہلکاروں پر پابندیاں چین میں سب کو اچھا انجام ملا یہ فلم ’فائٹ کلب‘ کے عنوان سے شائع ہونے والے ایک ناول سے اخذ کی گئی تھی جو چک پالانوئک نے سنہ 1996 میں لکھا تھا۔ چین میں اس کہانی کی تبدیلی پر انھوں نے ردعمل دیتے ہوئے ٹوئٹر پر کہا ’یہ تو بہت ہی اعلی بات ہے، چین میں سب کو ہنسی خوشی والا انجام دیکھنے کو ملا۔‘ ایک اور آن لائن پلیٹ فارم سب سٹیک پر بعد میں انھوں نے لکھا کہ ’کتنی زبردست بات ہے، اس کا تو مجھے اندازہ ہی نہیں تھا۔ انصاف کی ہمیشہ جیت ہوتی ہے۔ کوئی دھماکہ بھی نہیں ہوا۔‘ چین میں اگر کسی نے اصلی فلم نہ دیکھی ہوتی تو شاید بات اتنی نہ بڑھتی۔ لیکن ایسے کئی لوگ تھے جنھوں نے اس تبدیلی کو سوشل میڈیا پر زور و شور سے بحث کا حصہ بنایا اور بات فلمی شائقین تک ہی نہیں رکی۔ امریکی سیاست دان اور سینیٹر ٹیڈ کروز بھی اس بحث میں شامل ہو گئے اور انھوں نے لکھا کہ ’فائٹ کلب کا دوسرا اصول یہ ہے ہم وہی کریں گے اور وہی کہیں گے جو چین کے کمیونسٹ سنسر کرنے والے ہمیں کرنے کو اور کہنے کو کہیں گے۔‘ واضح رہے کہ چین میں مغربی ممالک کی فلموں کو سینسر کیا جانا معمول کی بات سمجھی جاتی ہے لیکن ایسا کم ہی ہوتا ہے کہ کسی فلم کی کہانی کو اپنی مرضی سے تبدیل کر دیا جائے۔
پاکستان,'عمران خان کا بہت شکریہ، ایک گھنٹے میں میرے بھائی کو ویزا دے دیا',بٹوارے کے وقت بچھڑے دو بھائیوں کی کہانی: 'عمران خان کا بہت شکریہ ادا کرتے ہیں، ایک گھنٹے میں میرے بھائی کو ویزا دے دیا' محمد زبیر خان صحافی 28 جنوری 2022 ،تصویر کا ذریعہMuhammad Ishraq برِصغیر کی تقسیم کے وقت بچھڑنے والے اور رواں ماہ کی 12 تاریخ کو 75 سال بعد کرتارپور میں ملنے والے دو بھائیوں میں سے انڈیا میں مقیم محمد حبیب عرف سکا خان کو پاکستان کے ہائی کمیشن نے ویزا جاری کر دیا ہے۔ محمد صدیق اور محمد حبیب عرف سکا خان برصغیر کی تقسیم کے وقت اس وقت بچھڑ گئے تھے جب جالندھر سے افراتفری میں ان کا خاندان پاکستان کے لیے روانہ ہوا تھا۔ ان کے والد ہلاک ہو گئے تھے۔ صدیق اپنی بہن کے ساتھ پاکستان پہنچ گئے جبکہ حبیب والدہ کے ساتھ وہیں رہ گئے جن کا بعد میں انتقال ہو گیا۔ حال ہی میں اپنے بھائی سے کرتارپور میں ملاقات کے بعد پنجاب کے ضلع فیصل آباد کے چک 255 کے رہائشی محمد صدیق نے کہا تھا کہ 'عمران خان سے کہتا ہوں کہ وہ بچھڑے ہوئے بھائیوں کو ملانے کے لیے میرے بھائی محمد حبیب کو پاکستان کا ویزا دے دے۔ زندگی کی آخری سانسیں ہم اکھٹے گزار لیں تو شاید ماں باپ، بہن بھائیوں سے بچھڑنے کا دکھ کچھ کم ہو سکے۔' اب ان دونوں بھائیوں کے دل کی یہ مراد پوری ہو گئی ہے اور انڈیا میں پاکستان کے ہائی کمیشن کی جانب سے سکا خان یعنی محمد حبیب کو پاکستان میں مقیم اپنے بھائی محمد صدیق اور خاندان کے دیگر افراد سے ملاقات کے لیے ویزے کا اجرا کر دیا گیا ہے۔ انڈیا میں پاکستان کے ہائی کمیشن نے سماجی رابطوں کی ویب سائٹ ٹوئٹر پر محمد حبیب عرف سکا خان کی ایک تصویر شیئر کی جس پر ان کی ہاتھ میں پکڑے پاسپورٹ پر ویزے کی مہر لگی ہوئی ہے۔ انڈیا میں پاکستان ہائی کمیشن نے اس تصویر کے ساتھ تحریر کیا کہ 'آج (28 جنوری) کو سکا خان کو پاکستانی ہائی کمیشن کی جانب سے پاکستان اپنے بھائی محمد صدیق اور خاندان کے دیگر افراد سے ملاقات کے لیے ویزا جاری کر دیا گیا ہے۔' 'میں واہگہ داخل ہونے کا منتظر ہوں، بھائی کا استقبال ڈھولک کی تھاپ پر کروں گا' سوشل میڈیا کے ذریعے اس خبر کے سامنے آتے ہی محمد حبیب عرف سکا خان کے پاکستان کے شہر فیصل آباد کے نواحی گاؤں میں مقیم بھائی محمد صدیق کا کہنا تھا کہ 'میں اپنے بھائی کا شدت سے انتطار کر رہا ہوں۔ اس کا استقبال میں ڈھولک کی تھاپ پر کروں گا۔' جبکہ انڈیا میں موجود محمد حبیب نے بی بی سی سے بات کرتے ہوئے کہا ہے کہ 'میں آج ہی دہلی میں پاکستانی سفارت خانے گیا تھا۔ انھوں نے میری بہت مدد کی ہے۔ دو گھنٹے کے اندر ویزہ جاری کر دیا ہے۔ اب میں دہلی کے سٹیشن سے اپنے گاؤں جا رہا ہوں۔ وہاں جا کر اپنے دوستوں سے ملاقاتیں کروں گا۔ اس کے بعد پاکستان جانے کا پروگرام بناؤں گا۔' ان کا کہنا ہے کہ 'میں اب اس وقت کا انتطار کر رہا ہوں کہ اب میں کب دوبارہ پاکستان داخل ہوں گا۔ اس کے لیے میں واہگہ کا راستہ اختیار کروں گا۔ میرے لیے کرتارپور خوشبختی لایا ہے۔ اب انتظار ہے کہ کب واہگہ میں داخل ہوں گا۔' 'عمران خان کو کہا بھائی کو ویزا دے دو، اس نے دے دیا' محمد صدیق کا کہنا تھا کہ 'میرے لیے آج بہت بڑی خوشی کا دن ہے۔ میں نے عمران خان سے کہا تھا کہ میرے بھائی کو ویزا دو۔ اس نے ویزا دے دیا ہے۔ اس سے بڑی خوشی اور کیا ہو سکتی ہے کہ میرے بھائی کو ویزہ دے دیا گیا ہے۔ اب میں اپنے بھائی کے تمام دکھوں کا مداواہ کرنے کی کوشش کروں گا۔' ان کا کہنا تھا کہ 'یہ خوشی ہے کہ زندگی میں ہی دونوں بھائیوں کو دوبارہ ملنے کا موقع مل جائے گا۔' وزیر اعظم عمران خان کا شکریہ ادا کرتے ہوئے ان کا کہنا تھا کہ 'عمران خان کا بہت شکریہ ادا کرتے ہیں، ایک گھنٹے میں میرے بھائی کو ویزا دے دیا'۔ محمد صدیق کہتے ہیں کہ 'بہت خوشی ہوئی ہے، سارا خاندان اور گاؤں خوش ہے۔ میں حکومت، سفارتکار صاحب، ڈاکٹر جگفیر، گاؤں کے نمبردار سب کا شکریہ ادا کرتا ہوں اور احسان مند ہوں جنھوں نے میرے بھائی کو پاکستان آنے میں مدد کی۔' ان کا کہنا تھا کہ بھائی کو ویزا ملنے سے متعلق ابھی شام ہی کو پتا چلا ہے۔ اب گاؤں والے بار بار آ کر پوچھ رہے ہیں کہ کب بھائی پہنچے گا۔ بہت لوگ اس کا استقبال کرنے واہگہ بارڈر پر جائیں گے۔ ' ،تصویر کا ذریعہMuhammad Ishraq 'سکا خان ویزہ چاہتا ہے تو ہمارے پاس آئیں' ویزا جاری کرنے کے حوالے سے انڈیا میں موجود ڈاکٹر جگفیر سنگھ نے جن کے موبائل پر محمد حبیب کے ساتھ رابطہ ہوتا ہے، بتایا کہ 'مجھے دہلی سے پاکستانی سفارت کار کا فون آیا کہ اگر سکا خان چاہتا ہے کہ اس کو ویزہ ملے تو پھر ہمارے پاس آئیں۔' ان کا کہنا تھا کہ 'آج ہم لوگ دہلی میں پاکستانی سفارت خانے گئے تھے، جہاں پر سفارت خانے نے ہماری آؤ بھگت بھی کی۔ وہاں پر ہم تقریباً دو گھنٹے رکے جس کے بعد انھوں نے ہمیں ویزا دیا۔' فیصل آباد میں محمد صدیق کے گاؤں چک 255 کے نمبردار محمد اشراق جن کے موبائل کے ذریعے محمد صدیق سے رابطہ ممکن ہوتا ہے کہتے ہیں کہ 'آج مجھے دہلی میں موجود پاکستانی ہائی کمیشن آفتاب علی خان کا فون آیا۔ انھوں نے کہا کہ اگر محمد صدیق اپنے بھائی کو پاکستان بلانا چاہتے ہیں تو دعوت نامہ اور سپانسر خط ہمیں ارسال کریں۔' محمد اشراق نے بتایا کہ ان کی ہدایات کے مطابق ’میں نے آج ہی دعوت نامہ اور سپانسر شپ کے کاغذات مکمل کر کے انھیں بھجوا دیے، جس کے فوراً بعد ہی حبیب کو ویزا جاری کردیا گیا ہے۔ یہ سارے عمل میں کوئی دو گھنٹے لگے ہیں۔‘ ،تصویر کا ذریعہMuhammad Ishraq محمد اشراق کہتے ہیں کہ اس وقت گاؤں میں جشن کا سماں ہے۔ 'لوگ آرہے ہیں۔ مٹھائیاں لائی جارہی ہیں۔ ہم سب بہت خوش ہیں۔' ڈاکٹر جگفیر سنگھ کہتے ہیں کہ جب سے سکا خان کے پاکستان کا ویزا لگنے کی خبر پھول والا پہنچی ہے ہمیں بہت زیادہ کالیں آ رہی ہیں۔ لوگ خوش بھی ہیں اور خفا بھی ہیں۔ خوشی اس بات کی ہے کہ بھائی بھائی سے ملے گا۔ تھوڑا بہت خفا اس بات سے ہیں کہ ہمارا دکھ سکھ کا ساتھی بچھڑنے جا رہا ہے۔‘
پاکستان,’میں سلمان خان کے نہیں اپنے نام سے مشہور ہونا چاہتی ہوں‘,بالی وڈ ڈائری: سلمان خان کی دوست یولیہ ونتور کا بیان، اکشے کمار کا اشتہار اور عامر خان کی بیٹی اِرا کی نئی ویڈیو نصرت جہاں بی بی سی اردو ڈاٹ کام، لندن 29 جنوری 2022 ،تصویر کا ذریعہSUJIT JAISWAL 'سلمان خان جیسے بڑے سپر سٹار کے ساتھ نام جڑنے کے فائدے بھی ہیں اور نقصان بھی۔‘ یہ کہنا ہے رومانیا کی پلے بیک سنگر (گلوکارہ) یولیہ ونتور کا جنھیں سلمان خان کی خاص دوست کہا جاتا ہے۔ وہ کہتی ہیں کہ ’یہ حقیقت ہے کہ اتنی بڑی شخصیت کی وجہ سے لوگ آپ کو جاننے لگتے ہیں لیکن اپنی خود کی پہچان بنانے کے لیے پھر دوہری محنت کرنی پڑتی ہے۔ لوگ مجھے اچھی طرح نہیں جانتے اس لیے میں اپنا مقام بنانے کی کوشش کر رہی ہوں۔' اب یوں تو سلمان خان کی خاص دوستوں کی فہرست خاصی لمبی ہے جن میں ایشوریہ سے لے کر کترینہ کیف تک کے نام شامل ہیں لیکن سلمان کی یہ تمام سہیلیاں ایک ایک کر کے کسی اور کے ساتھ اپنے گھر بساتی چلی گئیں اور اب رہ گئی ہیں یولیہ جن کا حال ہی میں ایک ہندی گانا ریلیز ہوا ہے۔ ،تصویر کا ذریعہAFP via Getty Images ،تصویر کا کیپشن حال ہی میں یولیہ کا ایک گانا رلیز ہوا ہے انڈین روزنامہ ٹائمز آف انڈیا کے ساتھ بات چیت میں یولیہ کا کہنا تھا کہ وہ اپنے نام اور کام سے پہچانی جانا چاہتی ہیں نہ کہ کسی اور سے وابستگی کی وجہ سے۔ مشہور سنگر گرو رودھاوا کے ساتھ ہندی گانے کے بول یولیہ کے ہونٹوں سے زیادہ عجیب نہیں لگے کیونکہ وہ پہلے بھی اپنے رومانوی انداز میں ہندی گانے گا چکی ہیں۔ یہ اور بات ہے اس نئے گانے 'میں چلا' میں سکرین پر سلمان کسی اور کے ساتھ رومانس کرتے نظر آئے۔ بہر حال اس رومانٹک گانے کو لوگ کافی پسند کر رہے ہیں۔ جہاں تک پہچان بنانے کا تعلق ہے تو عامر خان کی بیٹی اِرا خان نے بھی سوشل میڈیا پر اپنی ایک خاص پہچان بنا لی ہے اور وہ بھی ایک اپم موضوع کےحوالے سے۔ اِرا خان نے انسٹاگرام کے اپنے اکاؤنٹ کو پبلِک کرنے کا فیصلہ کیا اور اب وہ اکثر ذہنی صحت یا مسائل کے بارے میں مختلف ویڈیوز شیئیر کرتی ہیں۔ انسٹا پر اپنی تازہ ترین ویڈیو میں اِرا نے لوگوں سے کہا کہ ذہنی صحت کے مسائل پر بات کرنا ضروری ہے لیکن اپنے خیالات یا مسائل سوشل میڈیا پر شیئر کرنے سے پہلے اچھی طرح سوچ لیں کیونکہ سوشل میڈیا پر نفرت انگیز کمنٹس اور ٹرولز سے آپ کو تکلیف پہنچ سکتی ہے۔ ’لوگ میری جسامت کا مذاق اڑاتے تھے اور مجھے لڑکا پکارتے تھے‘ تاپسی پنوں آج کل کسے ڈیٹ کر رہی ہیں؟ منشیات کے مقدمات میں گھرے بالی وڈ میں اب ’منی لانڈرنگ‘ کی بازگشت اِرا نے کہا کہ انھیں ٹرولز سے کوئی فرق نہیں پڑتا کیونکہ وہ کمنٹس پڑھتی ہی نہیں ہیں۔ یہ اور بات ہے کہ اپنی ذہنی کیفیت کے بارے میں سوشل میڈیا پر کھل کر بات کرنے سے پہلے انھوں نے کافی سوچا تھا۔ مینٹل ہیلتھ یا ذہنی صحت کے مسائل واقعی ایک اہم موضوع ہے لیکن مختلف معاشروں میں عموماً اسے مسئلہ ہی نہیں سمجھا جاتا۔ تاہم مشہور شخصیات کی جانب سے اس بارے میں کھل کر بات کرنے سے لوگوں میں اس بیماری کے تئیں بیداری پیدا ہو سکتی ہے۔ اور یہ بات بھی کہ ذہنی مسائل کی وجہ صرف غربت، گمنامی یا ناکامی سے ہی نہیں ہوتی۔ ،تصویر کا ذریعہPramod Thakur/Hindustan Times via Getty Images ،تصویر کا کیپشن اِرا خان پہلے بھی اس موضوع پر ویڈیوز شیئر کر چکی ہیں تقریباً دو سال تک کورونا کی وبا جھیلنے کے بعد لگتا ہے کہ بالی وڈ نے اب اس کا سامنا کرنے کی ٹھان لی ہے اور اس سال کئی بڑے ستاروں کی فلموں کی ریلیز کا اعلان کر دیا گیا ہے۔ ان میں عالیہ بھٹ کی فلم گنگو بائی کاٹھیا واڑی، دیپیکا پاڈوکون اور اننیہ پانڈے کی فلم گہرائیاں، اور اکشے کی فلم بچن پانڈے شامل ہیں جو اگلے ہی ماہ ریلیز ہونے والی ہیں۔ اکشے سے یاد آیا کہ حال ہیں میں وہ ایک ٹی وی اشتہار میں تیل بیچتے دکھائی دیے جس میں وہ باورچی کا کردار نبھا رہے تھے۔ اب یوں تو اداکار بننے سے پہلے اکشے ایک ریستوران میں کام کر چکے ہیں لیکن اس اشتہار کے حوالے سے انھوں نے اپنے تجربے کا نہیں بلکہ اپنے سسر راجیش کھنہ کا ذکر کیا۔ سنہ 1972 میں ریلیز ہونے والی راجیش کھنہ کی فلم باورچی اپنے دور کی کامیاب فلموں میں سے ایک تھی۔ اپنے اس اشتہار کو ٹوئٹر پر شیئر کرتے ہوئے اکشے نے اپنے مرحوم سسر جی کو یاد کرتے ہوئے انھیں اپنا ہیرو کہا اور انہیں خراجِ عقیدت پیش کیا۔ اس اشتہار میں اکشے اپنے انداز میں راجیش کھنہ بننے کی کوشش کرتے نظر آئے۔ ان کا کہنا تھا کہ 'ایسا کم ہی ہوتا ہے کہ جب آپ کو اپنے ہیرو کا کردار سکرین پر کرنے کا موقع ملے۔ مجھے اس اشتہار کی ترغیب فلم باورچی سے ملی۔' اس اشتہار میں اکشے نے لوگوں کو صحت مند رہنے کی نصیحت کرنے کے ساتھ ساتھ پکوڑوں سے لے کر مولی کے پراٹھے، جلیبی اور مٹر پنیر تک بنا ڈالے۔
پاکستان,فلم ’جاوید اقبال‘ کی ریلیز پر پابندی: ’آپ کے سینما گھروں میں ساس بہو کے ڈراموں کی قسطیں ہی چلیں گی‘,جاوید اقبال: پنجاب حکومت نے سو بچوں کے قاتل پر بننے والی فلم کی ریلیز پر پابندی کیوں لگائی؟ عمر دراز ننگیانہ بی بی سی اردو، لاہور 28 جنوری 2022 ،تصویر کا ذریعہYasir Hussain Instagram لگ بھگ 20 سال قبل پاکستان کے شہر لاہور میں ایک ایسا واقعہ سامنے آیا جس نے دنیا بھر کو لرزا دیا۔ جاوید اقبال نامی ایک شخص نے دعوٰی کیا کہ اس نے سو بچوں کو قتل کر کے ان کی لاشیں تیزاب میں ڈال کر ختم کر دی ہیں۔ ذرائع ابلاغ میں جاوید اقبال کی لکھی ایک ڈائری سامنے آئی جس میں اس نے قتل کیے جانے والے بچوں کے نام اور پتے لکھے تھے اور یہ تفصیلات بتائی تھیں کہ کن حالات میں ان کو قتل کیا گیا۔ یہ معاملہ ذرائع ابلاغ میں آنے کے بعد پولیس نے تحقیقات کا آغاز کیا اور جلد ہی جاوید اقبال کو گرفتار کر لیا گیا۔ عدالت میں مقدمہ چلا تو بین الاقوامی ذرائع ابلاغ نے بھی اس کو کوریج دی۔ جاوید اقبال کو سزائے موت سنائی گئی اور جج نے مجرم کو سو مرتبہ پھانسی پر لٹکانے کے احکامات جاری کیے۔ لیکن اس سے پہلے کہ مجرم اس سزا کے خلاف اپیل کرتا یا اسے سزا دی جاتی، جاوید اقبال اور ان کے ایک ساتھی کی لاہور کی جیل میں پراسرار طور پر موت ہو گئی۔ پولیس نے دعوٰی کیا کہ دونوں نے خودکشی کر لی۔ جاوید اقبال کی اس کہانی میں بہت سے ایسے پہلو تھے جن کے بارے میں سوالات اس وقت بھی تھے اور آج بھی قائم ہیں۔ جاوید اقبال کی زندگی اور اس واقعے پر فلمساز ابو علیحہ نے ایک فلم بنائی ہے جس کا نام 'جاوید اقبال: دی ان ٹولڈ سٹوری آف اے سیریل کلر' ہے۔ فلم میں اداکار یاسر حسین اور عائشہ عمر مرکزی کردار ادا کر رہے ہیں۔ اس فلم کو پنجاب اور سندھ میں سینسر بورڈز نے پاس کر دیا تھا جس کے بعد جمعے کے روز اس کی نمائش کی جانی تھی تاہم پنجاب حکومت نے آخری وقت میں ایک خط کے ذریعے اس کی نمائش کو روک دیا ہے۔ ،تصویر کا ذریعہYasir Hussain Instagram حکومتی اعلامیے کے مطابق فلم کے حوالے سے 'متعدد شکایات موصول ہوئی تھیں' جس کے بعد اس کو روکا گیا ہے اور اس کا دوبارہ جائزہ لیا جائے گا۔ پنجاب کے ساتھ ہی سینٹرل سینسر بورڈ نے بھی فلم کی نمائش کو روک دیا ہے۔ فلم کی نمائش کو کیوں روکا گیا؟ بی بی سی سے بات کرتے ہوئے سینٹرل بورڈ آف فلم سینسرز کے چیئرمین گل زمان نے بتایا کہ فلم کا جائزہ لینے کے بعد اسے نمائش کے لیے پاس کر دیا تھا تاہم 'فیڈرل بورڈ نے اس کو ریویو کر کے اس کی نمائش کو روکنے کا فیصلہ کیا ہے۔' ان کا کہنا تھا کہ فیڈرل بورڈ کے احکامات پر اس کی نمائش کو روکا گیا ہے۔ گل زمان کے مطابق موشن پکچرز آرڈیننس کے تحت انھوں نے فلم کو دوبارہ ریویو کرنے کا فیصلہ کیا ہے جو کہ فل ممبر ریویو ہو گا یعنی چار کے بجائے اب 16 ممبرز اس کا جائزہ لیں گے۔ فلم کے خلاف کس نوعیت کی شکایات موصول ہوئیں؟ اس سوال کے جواب میں کہ فلم کے ریلیز ہونے سے قبل انھیں کس نوعیت کی شکایات موصول ہوئیں، بورڈ چیئرمین کا کہنا تھا 'یہ شکایات مختلف نوعیت کی تھیں جن میں فلم میں استعمال کی جانے والی زبان اور لب و لہجہ بھی ایک ہے۔' ’لوگوں نے فلم دیکھی نہیں تو شکایات کی منطق سمجھ نہیں آئی‘ فلم کے ڈائریکٹر ابو علیحہ نے بی بی سی سے بات کرتے ہوئے بتایا کہ انھوں نے حکومتِ پنجاب کی طرف سے فلم کی ریلیز کو روکنے کے خلاف لاہور ہائی کورٹ سے رجوع کر لیا ہے۔ ان کا کہنا تھا کہ حکومت کا یہ اقدام ’غیر قانونی‘ ہے کیونکہ ایک بار فلم ریلیز کے لیے سینسر بورڈ سے پاس ہو چکی تھی۔ ،تصویر کا کیپشن فلم کے ڈائریکٹر ابو علیحہ کا کہنا ہے کہ انھیں یہ منطق بھی سمجھ میں نہیں آئی کہ جب عوام نے فلم دیکھی ہی نہیں تو حکومت کو 'شکایات' کیسے موصول ہو گئیں وہ کہتے ہیں کہ ’اگر سینسر بورڈ اس کو پاس نہ کرتا تو پھر طریقہ کار یہ تھا کہ اس کو دوبارہ فل ممبر بورڈ ریویو کرتا، اگر وہ بھی اس کو پاس نہ کرتا تو اس کے بعد عدالت میں اپیل کا ہمارا حق تھا۔ لیکن یہاں تو بورڈ نے فلم کو پاس کر دیا اور اس کے بعد عین وقت پر اس کی ریلیز کو روکنے کے احکامات جاری ہوئے۔‘ ابو علیحہ کا کہنا تھا کہ انھیں یہ منطق بھی سمجھ میں نہیں آئی کہ جب فلم ریلیز ہی نہیں ہوئی اور عوام نے دیکھی ہی نہیں تو اس کے حوالے سے ’شکایات‘ حکومت کو کیسے موصول ہو گئیں۔ وہ بتاتے ہیں کہ ’ہم نے کراچی میں اس کا پریویو کیا جس کو ناقدین اور بلاگرز کی ایک بڑی تعداد نے دیکھا لیکن اس کے بعد سوشل میڈیا پر بھی کوئی ایک بھی منفی ریویو فلم کے بارے میں نہیں آیا۔‘ ان کا کہنا تھا کہ انھوں نے فلم بنانے میں اس بات کا خاص خیال رکھا ہے کہ کسی مجرم یا قاتل کو بڑھا چڑھا کر پیش نہ کیا جائے۔ ابو علیحہ کے مطابق یہ کہانی لاہور کی تھی اور صوبہ پنجاب ہی میں سب سے زیادہ سینما گھر موجود ہیں جہاں سے فلم منافع کما سکتی ہے۔ وہ کہتے ہیں کہ یہی وجہ ہے کہ پنجاب میں فلم ریلیز ہونے تک انھوں نے باقی مقامات پر بھی فلم کی ریلیز کو مؤخر کر دیا ہے۔ ’یہ ایک اتنا بڑا واقعہ تھا جس پر فلم بننی چاہیے‘ فلم میں مرکزی کردار ادا کرنے والے اداکار یاسر حسین نے بی بی سی سے بات کرتے ہوئے کہا کہ ایک مرتبہ سینسر بورڈ سے پاس کرنے کے بعد حکومت کی طرف سے فلم کی ریلیز کو روک لینے کا اقدام سمجھ میں نہیں آیا۔ اس کا مطلب ہے کہ 'سینسر بورڈ میں نااہل لوگ بیٹھے ہوئے ہیں جنھوں نے پہلے صحیح ریویو نہیں کیا۔' یہ بھی پڑھیے جاوید اقبال: ’100 بچوں‘ کا سفاک قاتل کیا شہرت کا بھوکا ذہنی مریض تھا؟ 100 بچوں کے قاتل جاوید اقبال پر فلم: ’یہ پاکستان کی تاریخ کا ایسا واقعہ ہے جسے یاد رکھنا چاہیے‘ گردن توڑ کر قتل کرنے والا لاہور کا مالشیا ’سیریل کِلر‘ کیسے بنا؟ یاسر حسین کا کہنا تھا کہ پاکستان میں 'کچھ تو آزادی رائے کا اختیار ہونا چاہیے۔ یہ ایک اتنا بڑا واقعہ تھا جس پر فلم بننی چاہیے۔ 'انڈیا نے ہم سے پہلے اس پر فلم بنا لی تھی جو بہت ہی تھکی ہوئی تھی اب بھی یوٹیوب پر موجود ہوگی۔' یاسر حسین کا کہنا تھا کہ پاکستان میں کچھ تو کام کرنے کی آزادی ہونی چاہیے۔ 'ورنہ آپ کے سینما گھروں میں صرف کرکٹ اور ساس بہو کے ڈراموں کی پہلی اور آخری اقساط ہی دکھائی جائیں گی۔' ،تصویر کا ذریعہYasir Hussain Instagram سوشل میڈیا پر بحث فلم ریلیز نہ ہونے پر سوشل میڈیا پر زیادہ تر صارفین نے مایوسی کا اظہار کیا ہے۔ ٹوئٹر پر وکیل حسان نیازی نے لکھا کہ 'فلم کو عین اس وقت روک دیا گیا جب اس کو ریلیز ہونا تھا۔ اگر ایسے ہی ہوتا رہا تو پروڈیوسر بھاگ جائیں گے۔‘ ایک اور صارف فرزین امین کے مطابق ’حکومت کی طرف سے جاوید اقبال فلم پر پابندی عائد کرنا بہت مایوس کن ہے۔ ہمارے معاشرے میں منفی کردار بھی پائے جاتے ہیں اور وہ کہانیاں بھی سنائی جانی چاہییں۔' حال ہی میں کراچی میں فلم کا پریمیئر کیا گیا تھا جسے بلاگرز اور فلم اور ڈارمہ کے ناقدین نے دیکھا تھا۔ فلم دیکھنے والوں کی طرف سے بھی ٹوئٹر پر مختلف آرا دیکھنے کو ملیں۔ ایک صارف عبداللہ خان نے لکھا کہ 'میں نے جاوید اقبال فلم دیکھی ہے۔ یہ بہت اچھی تھی۔ فلم 'خدا کے لیے' کے بعد یہ بہترین فلم ہے۔' ایک اور صارف ’پیٹریاٹ ان ٹو ٹریٹر‘ نے لکھا کہ 'فلموں کا زیادہ دلدادہ نہیں لیکن جاوید اقبال (فلم) کا شدت سے انتظار ہے۔'
پاکستان,چینی حکام جیت گئے: ہالی وڈ فلم ’فائٹ کلب‘ کی کہانی ہی بدل دی گئی,چین میں ’فائٹ کلب‘ کے اختتامی سین کیوں تبدیل کر دیے گئے؟ 28 جنوری 2022 ،تصویر کا ذریعہAF ARCHIVE/ALAMY STOCK PHOTO ،تصویر کا کیپشن فلم میں ہالی وڈ کے مشہور اداکاروں بریڈ پٹ اور ایڈورڈ نورٹن نے مرکزی کردار ادا کیے تھے فلم سنسر ہونا یا اس کا کوئی ایک سین کٹ جانا کوئی اچنبھے کی بات نہیں لیکن اگر آپ کی پسندیدہ فلم کی کہانی ہی بدل دی جائے تو کیا ہو؟ چین میں ایسا ہی ہوا اور ایک مشہور ہالی وڈ فلم دیکھنے والوں کو اس وقت حیرانی کا سامنا کرنا پڑا جب انتہائی دلچسپ اور کلائمیکس کے مراحل میں فلم رک گئی اور کہانی اس طرح بدل دی گئی کہ سرکاری حکام کی جیت ہو گئی۔ یہ ہالی وڈ کی مشہور زمانہ فلم ’فائٹ کلب‘ ہے جس کے چینی شائقین کو اصل اختتامی سین دیکھنا نصیب نہیں ہوئے۔ لیکن ایسا کیوں کیا گیا؟ یہ جاننے کے لیے فلم کی کہانی پر ایک نظر ڈالتے ہیں۔ فائٹ کلب: فلاپ فلم سے شاہکار بننے تک کا سفر 1999 میں ریلیز ہونے والی ہالی وڈ کی فلم 'فائٹ کلب' نمائش کے وقت کچھ زیادہ کامیاب نہیں رہی تھی لیکن وقت کے ساتھ ساتھ اس کی پیچیدہ کہانی اور بہترین اداکاری نے اسے ہالی وڈ کی چند شاہکار فلموں کی فہرست میں شامل کر دیا۔ اس فلم میں مرکزی کردار مشہور اداکروں بریڈ پٹ اور ایڈورڈ نورٹن نے ادا کیے تھے اور فلم کے ہدایتکار ڈیوڈ فنچر تھے۔ یہ کہانی ایڈورڈ نورٹن کے کردار سے شروع ہوتی ہے جو اپنی زندگی اور ملازمت سے خوش نہیں ہوتا۔ ایسے میں اس کی ملاقات ٹائلر ڈرڈن (بریڈ پٹ) سے ہو جاتی ہے اور دونوں مل کر ایک انڈر گراوئنڈ فائٹ کلب کا آغاز کرتے ہیں۔ لیکن ٹائلر ڈرڈن دراصل پرتشدد طریقے سے سماج میں انقلاب لانے کا خواہش مند ہوتا ہے جس کے لیے وہ ایک خفیہ منصوبہ بناتا ہے۔ اس منصوبے کو ’پراجیکٹ میہم‘ یا ’تباہی کا مصوبہ‘ کا نام دیا جاتا ہے جس میں بہت سی عمارتوں کو دھماکے سے اڑایا جانا ہوتا ہے لیکن اسی وقت ایڈورڈ نورٹن کے کردار کو معلوم ہو جاتا ہے کہ ٹائلر اس کا اپنا تصور ہے اور اس طرح وہ خود کو مار کر ٹائلر کا بھی خاتمہ کردیتا ہے جس کے بعد دھماکوں سے عمارتیں تباہ ہو جاتی ہیں۔ چین میں کہانی کیسے تبدیل ہوئی؟ ،تصویر کا ذریعہGetty Images ،تصویر کا کیپشن فائٹ کلب فلم کے ڈائریکٹر ڈیوڈ فنچر اداکار بریڈ پٹ اور ایڈورٹن نورٹن کے ساتھ 2009 کے ایوارڈز کے موقع پر واضح رہے کہ چین میں اس فلم کو حال ہی میں سٹریمنگ پلیٹ فارم ٹینسینٹ ویڈیو پر فراہم کیا گیا ہے جس میں کہانی یکسر تبدیل کر دی گئی ہے۔ چین میں دکھائی جانے والی فلم میں دھماکوں سے پہلے ہی سکرین رک جاتی ہے اور ایک پیغام نمودار ہوتا ہے جس میں لکھا آتا ہے کہ پولیس نے اس منصوبے کو ناکام بناتے ہوئے تمام مجرموں کو گرفتار کر لیا ہے اور ٹائلر ڈرڈن کو علاج کے لیے پاگل خانے منتقل کر دیا گیا ہے۔ اسی پیغام میں فلم دیکھنے والوں کو بتایا جاتا ہے کہ ٹائلر سے حاصل ہونے والی معلومات کے ذریعے پولیس نے جلد ہی پورا منصوبہ جان لیا اور تمام بم پھٹنے سے پہلے ہی ناکارہ بنا دیے۔ ناظرین کو یہ معلومات بھی دی جاتی ہیں کہ اس معاملے پر ایک مقدمہ چلتا ہے جس کے بعد ٹائلر کو علاج کی غرض سے پاگل خانے منتقل کر دیا جاتا ہے اور سنہ 2012 میں وہ صحت یاب ہو کر ہسپتال سے باہر آ جاتا ہے۔ یہ بھی پڑھیے سنسر: پاکستان بھی سعودی،چینی ماڈل پر عمل پیرا؟ چین سنکیانگ سے متعلق خبروں کو کیسے کنٹرول کر رہا ہے؟ اویغوروں کے حقوق کی خلاف ورزی کرنے پر چین کے حکومتی اہلکاروں پر پابندیاں چین میں سب کو اچھا انجام ملا یہ فلم ’فائٹ کلب‘ کے عنوان سے شائع ہونے والے ایک ناول سے اخذ کی گئی تھی جو چک پالانوئک نے سنہ 1996 میں لکھا تھا۔ چین میں اس کہانی کی تبدیلی پر انھوں نے ردعمل دیتے ہوئے ٹوئٹر پر کہا ’یہ تو بہت ہی اعلی بات ہے، چین میں سب کو ہنسی خوشی والا انجام دیکھنے کو ملا۔‘ ایک اور آن لائن پلیٹ فارم سب سٹیک پر بعد میں انھوں نے لکھا کہ ’کتنی زبردست بات ہے، اس کا تو مجھے اندازہ ہی نہیں تھا۔ انصاف کی ہمیشہ جیت ہوتی ہے۔ کوئی دھماکہ بھی نہیں ہوا۔‘ چین میں اگر کسی نے اصلی فلم نہ دیکھی ہوتی تو شاید بات اتنی نہ بڑھتی۔ لیکن ایسے کئی لوگ تھے جنھوں نے اس تبدیلی کو سوشل میڈیا پر زور و شور سے بحث کا حصہ بنایا اور بات فلمی شائقین تک ہی نہیں رکی۔ امریکی سیاست دان اور سینیٹر ٹیڈ کروز بھی اس بحث میں شامل ہو گئے اور انھوں نے لکھا کہ ’فائٹ کلب کا دوسرا اصول یہ ہے ہم وہی کریں گے اور وہی کہیں گے جو چین کے کمیونسٹ سنسر کرنے والے ہمیں کرنے کو اور کہنے کو کہیں گے۔‘ واضح رہے کہ چین میں مغربی ممالک کی فلموں کو سینسر کیا جانا معمول کی بات سمجھی جاتی ہے لیکن ایسا کم ہی ہوتا ہے کہ کسی فلم کی کہانی کو اپنی مرضی سے تبدیل کر دیا جائے۔
پاکستان,نیٹ فلکس: دنیا کی سب سے بڑی سٹریمنگ سروس انڈیا سے مایوس کیوں؟,نیٹ فلکس: دنیا کی سب سے بڑی سٹریمنگ سروس انڈیا سے مایوس کیوں؟ سوتک بسواس انڈیا کے نامہ نگار 28 جنوری 2022 ،تصویر کا ذریعہNETFLIX ،تصویر کا کیپشن سنہ 2018 میں نیٹ فلکس نے اپنی سیریز سیکریڈ گیمز کے ساتھ تہلکہ مچا دیا تھا فروری 2018 کو نیٹ فلکس کے سی ای او ریڈ ہیسٹنگز نے دلی میں ایک عالمی بزنس اجلاس کے دوران بتایا تھا کہ سستے اور تیزی سے پھیلتے ہوئے انٹرنیٹ کی وجہ سے ان کے اگلے 10 کروڑ صارفین انڈیا سے ہوں گے۔ تین سال کے بعد ہیسٹنگز اتنے پُرامید نہیں۔ گذشتہ ہفتے سرمایہ داری کی ایک کال کے دوران انھوں نے کیلیفورنیا میں قائم اس کمپنی کے انڈیا میں زیادہ کامیاب نہ ہونے پر افسوس کا اظہار کیا۔ انھوں نے کہا کہ ’اچھی خبر یہ ہے ہر دوسری اہم مارکیٹ میں ہم اُڑان بھر رہے ہیں۔ جو چیز ہمیں پریشان کر رہی ہے وہ یہ ہے کہ ہم انڈیا میں اتنے کامیاب نہیں ہو سکے۔ لیکن ہم یقیناً اپنا پورا زور لگا رہے ہیں۔‘ میڈیا کنسلٹنسی فرم میڈیا پارٹنرز ایشیا کے مطابق انڈیا کی دو ارب ڈالر کی سٹریمنگ مارکیٹ کو تقریباً 10 کروڑ سبسکرپشنز (صارف) چاہئیں۔ چھ سال پہلے لانچ ہونے کے بعد سے نیٹ فلکس اپنے ہدف سے بہت دور ہے۔ ایک اندازے کے مطابق 55 لاکھ صارفین کے ساتھ دنیا کی سب سے بڑی سٹریمنگ سروس انڈیا میں اپنے حریفوں سے بہت پیچھے ہے۔ ڈزنی پلس ہوٹ سٹار کے 4.6 کروڑ سبسکرائبرز ہیں جبکہ ایمیازون پرائم ویڈیو کے 1.9 کروڑ۔ نیٹ فلکس نے 2018 میں گینگسٹر سیریز ’سیکریڈ گیمز‘ کے ساتھ اپنی ایک مارکیٹ بنائی تھی۔ اس میں بالی وڈ کے صفِ اول کے اداکار تھے اور اسے انڈیا کے دو بہترین فلم سازوں نے بنایا تھا۔ اس سیریز کو فوری پذیرائی ملی۔ دی اکانومسٹ میگزین نے اس پر تبصرہ کرتے ہوئے اس کی تعریف بھی کی اور لکھا کہ نیٹ فلکس کی پہلی اصلی سیریز نے ثابت کیا ہے کہ ’پرانے سکول کے ہندی فلمی ٹیلنٹ، ہالی وڈ کی اقدار اور سلیکون ویلی کے اربوں (ڈالر) کے نئے امتزاج‘ کا مستقبل ہے۔ لیکن اس کے بعد پھر ایسا نہیں ہوا جب کہ انڈیا ایک وسیع مارکیٹ ہے۔ 20 کروڑ سے سے زیادہ گھروں میں ٹی وی سیٹ ہیں، اور پے ٹی وی ہر ماہ چار ڈالر میں دیکھا جا سکتا ہے۔ تفریح کے لیے زیادہ تر صارفین فلموں، کھیلوں اور خبروں کی طرف ہی رجوع کرتے ہیں۔ ،تصویر کا ذریعہGetty Images ،تصویر کا کیپشن 55 لاکھ سبسکرائبرز کے ساتھ نیٹ فلکس اپنے حریفوں سے بہت پیچھے ہے صارفین نے سچی کہانیوں پر مبنی شوز کو بھی انہماک سے دیکھنا شروع کر دیا ہے۔ ’سکیم 1992‘ جو ایک شاطر سٹاک ٹریڈر پر بنائی گئی ایک سنسنی خیز سیریز تھی، گزشتہ سال سونی ایل آئی وی پر نشر ہوئی اور تیزی سے اس شو کے چرچے ہر طرف ہونے لگے۔ ’صارفین پیسے اور وقت کی قدر چاہتے ہیں‘ اس کے علاوہ خون گرما دینے والے تھرلرز بھی ہیں جو تشدد اور گالم گلوچ سے بھرے پڑے ہیں، اور جنھیں عام طور پر انڈین اپنے گھر میں خاندان والوں کے ساتھ بیٹھ کر ٹی وی پر نہیں دیکھتے۔ ابنڈینشیا اینٹرٹینمنٹ کے سی ای او اور معروف پروڈیوسر وکرم ملہوترہ کہتے ہیں کہ ’صارفین پیسے اور وقت کی قدر چاہتے ہیں۔‘ نیٹ فلکس نے انڈیا میں صارفین کو اپنی طرف کھینچنے کی بھرپور کوشش کی ہے۔ اس نے اپنے پیکج کی قیمتوں میں 60 فیصد کمی تک کی۔ صرف موبائل پر دیکھنے والی سروس کی اب ماہانہ قیمت 149 روپے ہے۔ اس نے 50 سے زیادہ فلمیں بنانے کے لیے 40 کروڑ ڈالر سے زیادہ کی سرمایہ کاری کی ہے، جس میں ہندی زبان میں 30 سے زیادہ فلمیں اور شوز بنانا بھی شامل ہے۔ صنعت کے ماہرین کا خیال ہے کہ ان میں سے بہت سے توقعات پر پورا نہیں اترے۔ میڈیا کنسلٹنگ فرم اورمیکس کے مطابق گذشتہ سال نیٹ فلکس کا صرف ایک شو ’کوٹا فیکٹری‘ ہی ہندی زبان کے سب سے زیادہ دیکھے جانے والے پہلے 15 سٹریمنگ شوز میں آیا تھا۔ اگرچہ رئیلٹی ڈیٹنگ سیریز ’انڈین میچ میکنگ‘ اور حال ہی میں شروع ہونے والی سیریز ’ڈیکپلڈ‘ نے، جو کہ شادی پر ایک طنزیہ شو ہے، کچھ ہنگامہ پیدا کیا ہے، لیکن پھر بھی یہ سروس زیادہ تر اپنے عالمی شوز جیسے ’سکویڈ گیم‘، ’منی ہیسٹ‘ اور ’نارکوز‘ سے ہی وابستہ دکھائی دیتی ہے۔ دی انڈین ایکسپریس اخبار کی کالم نگار اور فلمی نقاد شبھرا گپتا کہتی ہیں کہ ’نیٹ فلکس کو ابھی بھی ایک اپ مارکیٹ اور مہنگی سروس کے طور پر سمجھا جاتا ہے۔ اسے اب بھی غیر ملکی کے طور پر دیکھا جاتا ہے۔‘ اس کے حریف زیادہ ہوشیار رہے ہیں۔ ڈزنی پلس نے بنیادی طور پر اپنی کھیلوں کی پروگرامنگ سے جگہ بنائی ہے۔ دنیا کی سب سے بڑی کرکٹ کی مارکیٹ میں اس نے ٹکٹوں کے بڑے ڈیجیٹل نشریاتی حقوق حاصل کیے ہیں، جس میں انڈین پریمیئر لیگ (آئی پی ایل) بھی شامل ہے۔ ،تصویر کا ذریعہAFP ،تصویر کا کیپشن ڈزنی + ہوٹسٹار نے براہ راست کرکٹ دکھا کر جگہ بنائی ہے ایمیزون پرائم ویڈیو انڈیا کی 10 زبانوں میں پروگرامنگ پیش کرتا ہے۔ اس کا ایکشن ڈرامہ ’فیملی مین‘ گذشتہ سال سب سے زیادہ دیکھا جانے والا ہندی سٹریمنگ شو تھا۔ دیہی گینگز پر مبنی ڈرامہ ’مرزا پور‘ پورے ملک میں ہٹ رہا ہے۔ یہ بھی پڑھیئے مینوپاز پر بات کرنا معیوب کیوں سمجھا جاتا ہے؟ ’بائیکاٹ نیٹ فلکس‘: مندر میں بوسے کی فلمبندی پر سوشل میڈیا پر ہنگامہ انڈین ایئر فورس نیٹ فلکس سے ناراض کیوں؟ پرائم، فلموں کے متوالے سامعین کے لیے بھی بہت کچھ لاتا ہے۔ اورمیکس میڈیا کے سی ای او شیلیش کپور کے مطابق انڈیا کی مختلف زبانوں میں بنی تمام بلاک بسٹر فلموں میں سے تقریباً 40 فیصد اس سروس کی ملکیت ہیں۔ اس سال کے آغاز سے یہ سروس نیوزی لینڈ میں کھیلی جانے والی کرکٹ کی لائیو سٹریمنگ بھی کر رہی ہے۔ اس کا ممبر بننے کے ساتھ ایمیزون پر خریداری کے فوائد حاصل ہوتے ہیں۔ پرائم اپنے ممبروں کو اپنے ہوم پیج پر آٹھ دیگر چھوٹی سٹریمنگ سروسز تک، جن میں شوز، فلمیں، رئیلٹی ٹی وی، دستاویزی فلمیں شامل ہیں، رسائی بھی دیتا ہے۔ ان سب کے لیے ایک ہی بار ادائیگی کرنی پڑتی ہے۔ صنعت کے ماہرین کہتے ہیں کہ نیٹ فلکس نے انڈیا میں اپنی بین الاقوامی کامیابی کو دہرانے کے لیے بے دریغ لاکھوں ڈالر کی سرمایہ کاری کی اور ’بین الاقوامی پلے بک‘ کو اپنایا۔ اس نے شوز اور فلمیں بنانے کے لیے بالی وڈ کے اعلیٰ سٹوڈیوز اور پروڈیوسرز کے ساتھ شراکت داری کی۔ ماہرین کے مطابق اس سے صرف سرخیاں بنیں اور کچھ نہیں۔ انڈسٹری کے ایک اعلیٰ ایگزیکٹیو نے نام ظاہر نہ کرنے کی شرط پر مجھے بتایا کہ ’ان تخلیق کاروں میں سے کسی کے پاس بھی سٹریمنگ شوز بنانے کا تجربہ نہیں تھا۔ اور ان میں سے زیادہ تر فلاپ رہے۔‘ میڈیا پارٹنرز ایشیا کے نائب صدر مہر شاہ کہتے ہیں کہ ’نیٹ فلکس کو اپنے علاقائی مواد کی پیشکش کو مزید مقامی بنانے اور اس پر مزید گہرائی میں جانے کی ضرورت ہے اور ساتھ ہی ساتھ تازہ مواد کی تعداد میں تسلسل کو یقینی بنانے کی بھی ضرورت ہے۔‘ ،تصویر کا ذریعہAmazon Prime Video ،تصویر کا کیپشن پرائم ویڈیو کا تھرلر مرزا پور انڈیا کے کامیاب ترین شوز میں سے ایک ہے ’انڈیا ایک پیچیدہ مارکیٹ ہے‘ نیٹ فلکس کا کہنا ہے کہ 2016 میں اپنی لانچ کے بعد سے اس نے انڈیا میں جو کچھ بھی پروڈیوس کیا ہے اسے اس پر ’فخر‘ ہے۔ کمپنی کے ترجمان کہتے ہیں کہ ’ہم اپنی توجہ اپنے ممبران کو تفریح کے لیے مختلف انواع اور فارمیٹس میں بہترین کہانیاں مہیا کرنے پر مرکوز رکھتے ہیں، جو ڈرامے سے لے کر کامیڈی تک، سنسنی خیز سے رومانس، فکشن سے لے کر غیر فکشن تک ہیں۔‘ انھوں نے مزید کہا کہ نیٹ فلکس ملک کے کونے کونے سے مزید متنوع کہانیوں میں سرمایہ کاری کر رہا ہے تاکہ مختلف زبانیں بولنے والے ممبران کو محظوظ کیا جا سکے۔‘ گذشتہ ماہ اس نے ملیالم زبان میں بنائی گئی ایک سپر ہیرو فلم ’منال مرلی‘ ریلیز کی جو، ایک نقاد کے مطابق، مارول سپر ہیرو فلموں کو سبق سکھا سکتی ہے۔ صنعتی اندازوں کے مطابق توقع ہے کہ سنہ 2026 تک انڈیا کی سٹریمنگ مارکیٹ دوگنی سے زیادہ ہو جائے گی۔ لیکن لاکھوں صارفین کو شامل کرنے کا مطلب یہ ہوگا کہ نیٹ فلکس اپنے مواد میں وسعت پیدا کرے، دوسرے الفاظ میں اسے زیادہ مقامی ہونے کی ضرورت ہے۔ یہ آسان نہیں ہوگا۔ انڈیا میں پہلے ہی 75 سے زیادہ سٹریمنگ سروسز موجود ہیں۔ کامیابیاں کم ہی ہیں اور ناکامیاں زیادہ۔ شیلیش کپور کہتے ہیں کہ گذشتہ سال سٹریمنگ سروسز پر انڈین زبانوں میں 225 شوز شروع کیے گئے جن میں سے 170 ہندی زبان میں تھے اور ان سب میں سے صرف 15 یا 20 شوز ہی کامیاب رہے۔ ’ہر کوئی زیادہ پیدا کر رہا ہے اور تجربہ کر رہا ہے۔ لیکن یاد رکھیں کہ انڈیا ایک پیچیدہ مارکیٹ ہے۔‘
پاکستان,’بیٹیوں کی بجائے بیٹوں کو توجہ دیں کیونکہ بعض مرد بالغ ہو کر جانور بن جاتے ہیں‘,’اے مشتِ خاک‘: کیا پاکستانی ڈرامے خواتین پر تشدد کو عام سی بات ظاہر کر رہے ہیں؟ ریاض سہیل بی بی سی اردو ڈاٹ کام، کراچی 28 جنوری 2022 ،تصویر کا ذریعہ@HarPalGeoTv پاکستان کے نجی انٹرٹینمنٹ چینل جیو پر نشر ہونے والا ڈرامہ ’اے مشت خاک‘ سوشل میڈیا پر گذشتہ چند دنوں سے زیر بحث ہے اور اس میں پیش کیے گئے کرداروں اور رویوں پر سوالات اٹھائے جا رہے ہیں۔ اس ڈرامے کی ایک قسط میں مرکزی کردار مستجاب (فیروز خان) اپنی سابقہ گرل فرینڈ شیزہ (نمرہ خان) کا گلا دباتا ہے اور گلے سے پکڑ کر گھسیٹتے ہوئے صوفے پر پٹخ دیتا ہے۔ ان مناظر نے ایک بحث کو جنم دیا ہے کہ کیا پاکستانی ڈرامہ معاشرے میں خواتین پر تشدد کو ایک عام سی بات ظاہر کر رہا ہے۔ اس ڈرامے میں اداکار فیروز خان اور ثنا جاوید مرکزی کردار ادا کر رہے ہیں۔ جس میں فیروز خان کو ایک بگڑے ہوئے ضدی، انا پرست اور مذہب سے دور شخص دکھایا گیا ہے جو دعا (ثنا جاوید) کی محبت میں گرفتار ہو کر اس سے شادی کر لیتا ہے۔ ڈرامے میں دعا (ثنا جاوید) ایک مذہبی و پرییزگار لڑکی کا کردار ادا کر رہی ہیں جن کا مذہب اور اس کی تعلیمات سے کافی لگاؤ ہے۔ ،تصویر کا ذریعہ@ambreenqureshi/Twitter سوشل میڈیا پلیٹ فارمز ٹوئٹر، فیس بک، اور انسٹاگرام پر جہاں ایک جانب ناظرین نے اس ڈرامے کی تعریف کی ہے تو وہیں چند نے اس میں دکھائے جانے والے تشدد پر تنقید بھی کی ہے۔ بیریسٹر امبرین قریشی نے اس ڈرامے پر تبصرہ کرتے ہوئے لکھا کہ میڈیا کے ذریعے خواتین پر دکھایا جانے والا تشدد ان خواتین کے لیے تکلیف دہ ہے جو اس سے گزر چکی ہیں یا اس سے گزر رہی ہیں لہذا اسے روکنے اور اس کی حوصلہ شکنی کی ضرورت ہے۔ ماہی ماہرہ نامی صارف نے لکھا کہ ’یہ ڈرامہ دراصل ہمارے معاشرے کے مردوں کی حقیقت دکھا رہا ہے جہاں مائیں اپنے بیٹے کی صحیح طریقے سے پرورش نہیں کر پاتیں اور بعد میں وہ چاہتی ہیں کہ ان کے بیٹے کی ایسی عورت سے شادی ہو جو اس کی مذہبی اور اخلاقی طور پر مزید تربیت سازی کرے۔ ’دوسری طرف مرد شادی سے پہلے گرل فرینڈ رکھتے ہیں اور جب شادی کی بات آتی ہے تو وہ کسی اور کا انتخاب کر لیتے ہیں۔ اس پر توجہ دینے کی ضرورت ہے۔ ماؤں کو اپنی بیٹیوں کی بجائے اپنے بیٹوں کی زیادہ توجہ دینے کی ضرورت ہے کیونکہ ایسے مرد بالغ ہو کر درحقیقت زہریلے اور جانور بن جاتے ہیں۔‘ حبا نامی صارف نے اس ڈرامے میں تشدد کے سین پر تبصرہ کرتے ہوئے لکھا کہ ’اے مشت خاک ایک انتہائی تکلیف دہ ڈرامہ ہے اسے پاکستان میں نشر نہیں کیا جانا چاہیے، یہاں کے لوگ پہلے ہی دماغ سے پیدل ہیں انھیں مزید کرپٹ بنانے کے لیے کسی اور بے ہودہ چیز کی ضرورت نہیں۔‘ ،تصویر کا ذریعہ@Haroon_Ash/Twitter ڈرامے میں پُرتشدد مناظر کے متعلق ایک جانب خواتین کھل کر اپنے خیالات کا اظہار کر رہی ہیں تو دوسری طرف مرد بھی اس پر تبصرہ کرتے نظر آتے ہیں۔ ہارون اشرف نامی صارف کا کہنا تھا کہ ’اس ڈرامے کو سکرین پر انتباہی پیغام کے ساتھ دکھانا چاہیے تھا۔‘ ان کا مزید کہنا تھا کہ ’مغربی ممالک کے اس سے بھی زیادہ پُرتشدد مواد کو ہم بڑی آسانی سے دیکھ لیتے ہیں، یہ سب ایک پرفارمنگ آرٹ ہیں اس کا مقصد دکھائے جانے والے عمل کی تائید نہیں۔‘ جبکہ محمد داؤد خان نامی صارف پوچھتے ہیں کہ ’جو مواد ہم اپنے قومی یا مرکزی ٹی وی چینلز پر بنا اور دکھا رہے ہیں کون اسے لکھتا، بناتا اور اس کی ہدایت کاری کرتا ہے؟‘ ڈرامہ سیریل 'اے مُشتِ خاک' کی کہانی ڈرامہ نگار ماہا ملک نے لکھی ہے اور اس کی ہدایت کاری احسن طالش نے کی ہے اور یہ عبداللہ قدوانی کے پروڈکشن ہاؤس نے بنایا ہے۔ ،تصویر کا ذریعہ@HarPalGeoTv ’لوگ موضوع سمجھ نہیں پا رہے، یہ ایک انفائیڈل کی کہانی ہے‘ ڈائریکٹر احسن طالش کا کہنا ہے کہ انھیں اس ڈرامے کا زبردست ریسپانس مل رہا ہے لیکن کچھ لوگ موضوع کو سمجھ نہیں پا رہے ہیں۔ ’یہ ایک انفیڈل (مرتد) کی کہانی ہے۔ والدین بچوں کو سب کچھ دے دیتے ہیں لیکن ان کا جو مذہبی عقیدہ ہوتا ہے اس کو عقیدہ ہی رکھتے ہیں۔ ان کو مذہبی تعلیم نہیں دیتے پھر اس کو جو راہ ملتی ہے اس سے متاثر ہو جاتا ہے، آپ اس کو مذہب سے تو متاثر کرتے ہی نہیں ہیں، وہ ایک اسلامی گھرانے میں پیدا ہوا ہے بس اتنا ہی ہے۔‘ سوشل میڈیا پر ڈرامے کے وائرل کلپ اور کہانی پر اٹھائے گئے سوالات پر ان کا کہنا تھا کہ وہ خواتین پر تشدد کو عام سی بات نہیں بنا رہے ہیں اور نہ ہی انھوں نے دانستہ طور پر ایسا کچھ کیا ہے۔ 'میں نے سکرپٹ بھی کئی بار پڑھا ہے اس میں بھی ایسا نہیں ہے کہ ہم عورت پر تشدد کو نارملائز کر رہے ہیں، کیا یورپ میں انگریز مرد اپنی بیوی کو نہیں مارتا، وہ خاتون بھی کئی سماجی دباؤ کی وجہ سے چپ رہتی ہے اور مرد بھی مار کھاتے ہیں۔‘ یہ بھی پڑھیے ’میریٹل ریپ کے موضوع پر لڑکیاں کسی سے بات نہیں کر سکتیں، اپنی ساس سے بھی نہیں‘ پاکستانی ڈراموں میں خودکشی کا موضوع: ’یہ کیسا تفریحی مواد ہے اور یہ کس قسم کا پیغام دیا جا رہا ہے‘ ابتدا میں اسود کا کردار ادا کرنے سے منع کر دیا تھا: عثمان مختار ’ہمارے ہاں وارننگ نہیں دکھائی جاتی ہم سمجھدار لوگ ہیں‘ جب ان سے سوال کیا گیا کہ بیرون ملک پرتشدد مناظر میں انتباہی پیغام لگایا جاتا ہے تو ان کا جواب تھا کہ ہمارے ہاں وارننگ نہیں دکھائی جاتی ہم کافی سمجھدار لوگ ہیں۔ وہ کہتے ہیں کہ ’اگر ہم معاشرے کی عکاسی کرتے ہیں تو آپ کہتے ہیں کہ ہم نارملائز کرتے ہیں جیسے آپ گاڑی میں بیٹھ کر دفتر جاتے ہیں۔ یہ بھی ایسے ہی ہوتا ہے اس کو عام زبان میں کہتے ہیں ’منجن‘ تو اس ڈرامہ کو ایک کہانی کے طور پر بھی تو لیں۔‘ احسن طالش سے جب یہ پوچھا گیا کہ دیگر کئی کہانیوں کی طرح کیا اس ڈرامے کا مرکزی کردار مستجاب راہ راست پر آجائے گا تو انھوں نے مسکراتے ہوئے کہا کہ میں یہ نہیں کہہ سکتا۔ پاکستان کے معاشرے میں آج بھی یہ فقرہ سننے کو ملتا ہے کہ لڑکے کی شادی کرا دیں سدھر جائے گا، احسن طالش سے جب پوچھا گیا کہ کیا بیویاں سدھارنے کے لیے ہوتی ہیں تو انھوں نے کہا کہ بلکل ایسا نہیں ہے۔ وہ کہتے ہیں کہ ’جن کے پرانے ٹیبوز ہیں وہ وہاں پر ہی پھنسے ہوئے ہیں۔ لڑکی جو دقیانوسی خیال لے کر بڑی ہوتی ہے وہ ہی ماں بن کر کرتی ہے۔‘ ،تصویر کا ذریعہ@HarPalGeoTv جب ان سے پوچھا گیا کہ آپ بھی تو ڈرامے میں اس تاثر کی تائید کر رہے ہیں کہ پرہیز گار بیوی شوہر کو سدھار دے گی تو ان کا جواب تھا کہ جو معاشرے میں ہوتا ہے وہ دکھاتے ہیں۔ انھوں نے کہا کہ ’ہم ایک کہانی کو اسی طریقے سے دکھانے کی کوشش کر رہے ہیں کہ ایک ایسی عورت ہے۔ اور ایک ایسا مرد ہے، دونوں بس ایسے ہی ہیں۔‘ ’صابر شاکر عورت تشدد برداشت کر لے، ہم اس تشدد کو جائز بنا رہے ہیں‘ پاکستان میں میڈیا کی نگرانی کرنے والی تنظیم عکس کی ڈائریکٹر تسنیم احمر کا کہنا ہے کہ ڈراموں میں دکھایا جا رہا ہے کہ صابر شاکر عورت تشدد کو برداشت کر لے، آگے جا کر مرد ٹھیک ہو جائے گا۔ وہ اس کو قبول کر لیتی ہے۔ ایک طرح سے ہم اس تشدد کو جائز بھی بنا رہے ہوتے ہیں اور مردانگی کا جو تصور ہے وہ طاقت پر مبنی ہے اس کو بڑھا کر پیش کرتے ہیں۔‘ وہ کہتی ہیں کہ ’اس ڈرامے میں ہیرو (فیروز خان) کی مرادنہ وجاہت دکھائی گئی ہے، اب اس طرح کے جو مرد ہوں گے وہ یہ تاثر بنا لیں گے کہ ہمیں اس طرح ہی ہونا ہے اور وہ مرد جو اس امیج میں فٹ نہیں آتے وہ اپنی طاقت کو کم از کم اس طرح سے استعمال کریں گے جہاں پر ان کا بس چلے گا۔‘ وہ کہتی ہیں کہ 'مرد اگر عورت پر تسلط قائم نہیں کر سکتا تو پھر وہ چھوٹی بچیوں اور جانوروں پر اپنی طاقت آزماتا ہے، تو یہ جو نارملائزیشن کا عمل ہے یہ خواتین تک نہیں رکتا بلکہ اس کے اثرات بہت دور تک جاتے ہیں۔‘ تسنیم احمر کا کہنا ہے کہ ’جب اس طرح کے مناظر دکھاتے ہیں اس سے مرد کے اندر جو ایک حیوان بیٹھا ہوا ہے وہ جاگتا ہے، آپ تشدد کو عام سی بات قرار دینے کی طرف لے جاتے ہیں۔‘ وہ اس ڈرامے پر تبصرہ کرتے ہوئے کہتی ہیں کہ 'شروع میں آپ نے تشدد دکھایا پھر 26 ویں یا 27 ویں قسط میں جا کر دکھائیں گے کہ وہ مفلوج ہو گیا یا اس کے ساتھ کچھ بُرا ہوا، اس دورانیے میں کئی مرد اصل زندگی میں اپنی نام نہاد طاقت کا اظہار کر چکے ہوتے ہیں۔‘
پاکستان,’خاندان کی عزت نیلام ہو گئی اور تم بیٹے کی عمر کے لڑکے سے شادی کر کے کھڑی ہو‘,’دوبارہ‘: بڑی عمر کی خاتون سے شادی پر معاشرے کا ردعمل، ’حق مہر کے 40 لاکھ لو اور میرے بیٹے کو چھوڑ دو‘ فرحت جاوید بی بی سی اردو، اسلام آباد 27 جنوری 2022 ،تصویر کا ذریعہHum TV ’واہ مہرالنسا واہ۔۔۔۔ خاندان کی عزت نیلام ہو گئی اور تم کس قدر سکون کے ساتھ اپنے بیٹے کی عمر کے لڑکے کے ساتھ شادی کر کے کھڑی ہو۔‘ پاکستانی معاشرے میں کسی بھی لڑکی کی اپنے سے کہیں بڑی عمر کے مرد کے ساتھ شادی کو عموماً نارمل سمجھا جاتا ہے اور کسی بھی ایسی خاتون کو انتہائی متجسس نظروں سے دیکھا جاتا ہے جو اپنے شوہر کی وفات کے بعد اچھا زیور پہنے، رنگ برنگے کپڑے زیب تن کرے اور وقتی غم کو بھلا کر بھرپور زندگی کی جانب لوٹ آئے۔ اور اصل مشکل کا سامنا اس وقت ہوتا ہے جب بیوہ عورت یہ فیصلہ کر کے اسے دوبارہ شادی کرنی ہے اور وہ بھی اپنے سے کم عمر مرد کے ساتھ۔ اگر معاملہ کچھ اس طرح سے ہو تو ہمارے معاشرے میں یہ ’آ بیل مجھے مار‘ کے مصداق ہوتا ہے۔ نجی انٹرٹینمنٹ چینل ہم ٹی وی کا ایک ڈرامہ ’دوبارہ‘ اسی مرکزی خیال کے تحت ترتیب دیا گیا ہے۔ ’مہرالنسا‘ کا کردار حدیقہ کیانی نبھا رہی ہیں جن کی پہلی شادی کم عمری میں ایک بڑی عمر کے شخص (نعمان اعجاز) سے کر دی گئی تھی۔ اس شادی کے بعد انھیں اپنا بچپن اور جوانی دونوں کا گلا گھونٹنا پڑا اور خود کو اس رنگ میں ڈھالنے پر مجبور ہوئیں جو اُن سے بیس سال بڑے شوہر چاہتے تھے۔ شوہر کی وفات کے بعد مہرالنسا اپنی زندگی دوبارہ جینے کا فیصلہ کرتی ہیں، مگر ایک بیوہ کے روایتی اور معاشرے میں رائج طور طریقے اختیار نہ کرنے پر وہ ذلت آمیز رویے کا نشانہ بنتی ہیں۔ مگر گذشتہ قسط میں انھوں نے بالآخر اپنے سے کم عمر نوجوان سے دوسری شادی کر لی۔ اور اب تو جیسے نفرت کو خود ہی دعوت دے دی۔ اب کی بار طعنے دینے والوں میں خود ان کے بچے بھی شامل ہیں۔ ،تصویر کا ذریعہHum TV یہاں تک کہ اُن کی نند کہتی ہیں کہ انھوں نے اپنے بیٹے کی عمر کے لڑکے سے شادی کر کے خاندان کی عزت نیلام کر دی ہے۔ اس ڈرامے میں مہرالنسا کا ردعمل کیا ہو گا اور اُن کی زندگی کیا رُخ اختیار کرتی ہے، اس کا جواب آئندہ اقساط میں ہی ملے گا، لیکن نظر دوڑائیں تو ایسی کئی کہانیاں ہمارے اردگرد بھی موجود ہیں۔ بی بی سی نے ان جیتے جاگتے کرداروں میں سے ایک سے بات کی جو اپنی شناخت ظاہر نہیں کرنا چاہتیں۔ ،تصویر کا ذریعہNot Specified سعدیہ اب چالیس کے پیٹے میں ہیں۔ وہ چار بچوں کی ماں ہیں اور پہلی شادی کے بعد انھیں طلاق ہو گئی تھی۔ مگر سعدیہ نے دوسری شادی کا فیصلہ کیا اور اُن کے شوہر کی عمر اُن کی عمر سے کچھ کم ہے۔ وہ بتاتی ہیں کہ شادی کے معاملے میں اُن کی زندگی کی کئی برس کانٹوں کی سیج ثابت ہوئے۔ ’میں سولہ، سترہ سال کی تھی جب گھر کے بڑوں نے میری شادی طے کر دی۔ شوہر بھی بس ایک دو سال بڑے تھے۔ میں تو گھریلو لڑکی تھی، سسرال میں ایڈجسٹ کر گئی مگر میرا شوہر باہر جاتا، وہاں کا ماحول دیکھتا تو اس کی دلچسپی دیگر خواتین میں پیدا ہونے لگ گئی۔ پھر بہت مسئلے ہوئے۔ میں نے آٹھ سال اس شخص کے ساتھ ایک انتہائی تکلیف دہ رشتے میں گزارے اور پھر طلاق ہو گئی۔‘ سعدیہ کے بقول یہ تعلق ختم ہونے کے بعد وہ تین سال تک خاموش رہیں۔ ’بہت کچھ سننے کو ملا۔ لوگ کہتے ہائے اس کو طلاق ہو گئی، اسی کی غلطی ہو گی، اسی نے کچھ کیا ہو گا۔ تب میں نے چپ رہنا سیکھ لیا تھا۔ میں جاب کرتی تھی اور خاموشی سے زندگی گزار رہی تھی۔‘ ،تصویر کا ذریعہGetty Images تین سال بعد ان کے موجودہ شوہر نے انھیں شادی کی پیشکش کی اور وہ مان گئیں۔ مگر ان کے شوہر کے خاندان کو اس شادی پر شدید اعتراض تھا۔ ’ہمیں کورٹ میں نکاح کرنا پڑا کیونکہ میرے شوہر کے والدین اور بہن بھائی اس رشتے سے خوش نہیں تھے۔ ان کے دو اعتراض تھے۔ ایک تو یہ کہ میں طلاق یافتہ تھی، دوسرا یہ کہ میری عمر میرے شوہر سے تین سال زیادہ تھی۔‘ وہ کہتی ہیں کہ ان کے شوہر پر مسلسل یہی دباو ڈالا گیا کہ وہ بھی مجھے طلاق دے دیں۔ ’میرا حق مہر چالیس لاکھ روپے رکھا گیا۔ میری ساس نے کہا کہ اس کو طلاق دے دو، ہم چالیس لاکھ دے دیں گے۔ میرے شوہر نے انھیں بتایا کہ میں نے ایک طلاق یافتہ عورت کو سہارا دیا ہے، میں اس کو دوباہ بے سہارا نہیں کروں گا۔‘ یہ بھی پڑھیے بڑی عمر کی لڑکی سے شادی! ’یہ شادی تو ٹوٹ جائے گی‘ تاخیر سے شادی کرنے والی خواتین کو کیا کچھ سننا پڑتا ہے؟ خواتین کے لیے دوسری شادی بہتر یا تنہا زندگی گزارنے کا راستہ سعدیہ بتاتی ہیں کہ شادی کے بعد انھیں بہت کچھ سننا پڑا۔ باتیں اتنی بڑھیں کہ انھوں نے خودکشی جیسا انتہائی قدم اٹھانے کا سوچ لیا، حالانکہ ان کے شوہر ان کے ساتھ تھے۔ ’میری نند نے مجھے فون کیا اور بہت طعنے دیے۔ اس نے کہا کہ میں ایک بُرے قماش کی عورت ہوں۔ اسی لیے مجھے پہلے شوہر سے طلاق ہوئی اور اب اُن کے بھائی کو پھنسایا ہے۔ میرے کردار پر انگلیاں اٹھائی گئیں، میرے خاندان کیساتھ غلط باتیں منسوب کی گئیں۔‘ ’یہ سب اس قدر شدت سے ہوتا تھا کہ مجھے اپنا آپ گنہگار لگتا۔ میں نے تب فیصلہ کیا کہ مجھے اپنی زندگی کا ہی خاتمہ کر لینا چاہیے۔ جو آج میں سمجھتی ہوں کہ ایک بیوقوفانہ سوچ تھی۔‘ وہ کہتی ہیں کہ ان کی شادی کو پندرہ سال ہو چکے ہیں اور وہ بہت خوشحال زندگی گزار رہی ہیں۔ ان کے بچے اور شوہر ان کے ساتھ ہیں مگر بڑی عمر کے طعنے اب بھی سننے کو ملتے ہیں مگر سعدیہ نے بھی اب انھیں سہنا سیکھ لیا ہے۔ ’پندرہ سال ہو گئے مگر اب بھی کوئی نہ کوئی یہ ضرور یاد کراتا ہے کہ ہائے اللہ خود سے چھوٹے مرد سے شادی کر لی۔ مگر اب میں ہنستی ہوں اور اس طرح کی کمنٹس انجوائے کرتی ہوں۔‘ سعدیہ کو مشکل حالات کا سامنا کرنا پڑا مگر کئی ایسے خاندان بھی ہیں جہاں بیوی کی عمر زیادہ ہونا بڑا مسئلہ نہیں بنا۔ ،تصویر کا ذریعہNot Specified میں نے آج صبح ایک دوست کو میسج بھیجا جو اپنے شوہر سے عمر میں کچھ بڑی ہیں۔ میں نے سوچا ان کا سسرال رجعت پسند سوچ رکھتا ہے تو یقیناً انھیں مسائل کا سامنا کرنا پڑا ہوگا۔ مگر میری دوست کا جواب غیر متوقع تھا۔ وہ کہتی ہیں 'میرے سسرال کا رویہ بڑا حیران کن اور یوں کہیے کہ مضحکہ خیز تھا۔ انھوں نے کسی بھی مرحلے پر میری عمر سے متعلق کوئی بات نہیں کی۔ یہاں تک کہ شادی کے بعد میں نے خود ہی اس معاملے پر بات چھیڑی۔ لیکن تب بھی مجھے کوئی رسپانس نہیں ملا۔‘ مزید پڑھیے پاکستان میں شادیوں کا بجٹ کتنا ہوتا ہے؟ پاکستان میں شادی عورت کی ’کامیابی‘ کا پیمانہ کیوں وہ کہتی ہیں کہ انھیں تو توقع کے برعکس ردعمل ملا جو مجھے اچھا لگا اور میں خاصی متاثر ہوئی۔
پاکستان,اذان سمیع خان: ’ایک لمحہ‘ بناتے ہوئے دماغ میں صرف مایا علی کا ہی چہرہ آیا,اذان سمیع خان: گانا ’ایک لمحہ‘ کی ویڈیو دراصل کراچی کے نام میرا ’لوو لیٹر‘ ہے 27 جنوری 2022 ،تصویر کا کیپشن آذان سمیع خان گلوکار عدنان سمیع خان اور اداکارہ زبین بختیار کے بیٹے ہیں ’میرے گانے ’ایک لمحہ‘ کی ویڈیو دراصل کراچی کے نام میرا ایک لوو لیٹر (پیار بھرا خط) ہے۔ پوری زندگی ہم نے کراچی کے بارے میں سُنا کہ یہ شہر کیسا ہوا کرتا تھا۔ کتنا خوبصورت شہر تھا اور دنیا جہاں سے لوگ یہاں آتے تھے۔ اپنے بڑوں سے ہم نے یہ باتیں سُنی تھیں۔‘ یہ کہنا ہے کہ گلوکار اور اداکار اذان سمیع خان کا، جن کی میوزک البم کا تیسرا گیت ’ایک لمحہ‘ ریلیز ہو چکا ہے اور اسے کافی پسند بھی کیا جا رہا ہے۔ بی بی سی اُردو کے لیے صحافی مکرم کلیم کو دیے گئے خصوصی انٹرویو میں اذان نے بتایا کہ انھوں نے گذشتہ برس فروری میں اپنے البم کا اعلان کیا تھا جس پر ڈیڑھ سال سے کام جاری تھا۔ وہ کہتے ہیں کہ کہ ’البم ریلیز کی اور پہلا گانا ’میں تیرا‘ جاری کیا۔ اس پر جو ردعمل ملا میں اس کی امید نہیں کر رہا تھا۔ لوگوں نے بہت پیار دیا۔ یہ میری توقعات سے کہیں زیادہ تھا۔ پھر میرا گانا ’تو‘ آیا اور اب ’ایک لمحہ‘ ریلیز ہوا۔‘ اس گانے کو گایا تو اذان سمیع خان نے خود ہے تاہم اس کے بول بالی ووڈ میں کئی گانے لکھنے والے اے ایم طوراز نے لکھے ہیں جبکہ اسے ڈائریکٹ احتشام الدین نے کیا۔ ’ایک لمحہ‘ کے حوالے سے بات کرتے ہوئے اذان مزید کہتے ہیں کہ یہ گیت ان کے دل کے انتہائی قریب ہے۔ ’ایک لمحہ‘ میرے دل کے بہت قریب ہے کیونکہ آپ جب کچھ گانے بنا رہے ہوتے ہیں تو کچھ یادیں آپ کو کسی جگہ واپس لے جاتی ہیں،جہاں آپ نے اس دھن کے بارے میں سوچا ہوتا ہے تو میرے لیے ’ایک لمحہ‘ وہ گانا ہے۔ اس گانے کے بارے میں مزید بات کرتے ہوئے اذان نے بتایا کہ یہ گانا ان لمحات کے بارے میں ہے جب آپ کو صحیح اور غلط میں فیصلہ کرنا ہوتا ہے۔ ’کبھی کبھار غلط آپ کو سکون دیتا ہے اور وہ عارضی طور پر آپ کو ایک اور دنیا میں لے جاتا ہے اور جو صحیح ہے وہ مشکل ہے وہ ایک زخم چھوڑ دیتا ہے۔ اور یہ گانا اسی بارے میں ہے۔‘ اس گانے کی ویڈیو کے بارے میں بات کرتے ہوئے اذان نے بتایا کہ اس کے لیے انھوں نے بہت ریسرچ کی اور بہت سے لوگوں سے ملاقات کی۔ اذان کہتے ہیں کہ یہ ویڈیو ہمیں ایسے وقت میں واپس لے جاتی ہے جس کے بارے میں شاید بہت کم ہی لوگ جانتے ہیں۔ ’ہمارے بڑوں نے جو کہانیاں اور باتیں ہمیں بتائی ان کو لے کر یہ ویڈیو بنائی گئی کہ کراچی دراصل کیسا تھا۔‘ ’میرے والد اپنے گانوں کی ویڈیو پر بہت زیادہ توجہ دیا کرتے تھے‘ ایک سوال کے جواب میں کہ ایک زمانے میں آرٹسٹ اپنے گانے کی ویڈیو میں اپنے نظریات کو پیش کرتے تھے لیکن پھر یہ سلسلہ بند ہو گیا، تو کیا ’ایک لمحہ‘ گانا کی کی یہ ویڈیو اس دور کو دوبارہ سے واپس لانے کی ایک کوشش ہے، اذان نے کہا کہ اگر میں یہ کہوں کہ میں کسی چیز کو دوبارہ واپس لا سکتا ہوں تو یہ بہت بڑا بول ہو گا۔ ’لیکن اگر آپ گذشتہ ایک دو سال کو دیکھیں تو یہ سلسلہ آہستہ آہستہ دوبارہ واپس آ رہا ہے اور اس کا واپس آنا بہت ضروری ہے۔ اس کے بند ہونے کی وجوہات کافی ساری ہیں۔ جیسے ٹی وی سے آن لائن منتقل ہونا، میوزک چینلز کا بند ہونا، تو مجھے لگتا ہے کہ جیسے فلم میوزک پھر سے آہستہ آہستہ اپنی جگہ بنا رہا ہے تو ساتھ پاپ میوزک بھی دوبارہ اپنی جگہ بنائے گا۔‘ وہ کہتے ہیں کہ ’لوگوں کو دوبارہ سے اسے سننے کی عادت ڈالنی پڑے گی۔ ہمیں لگتا ہے کہ صرف 10، 12 برس ہوئے ہیں لیکن اس میں کئی ایسی نسلیں آ جاتی ہیں جو میوزک سُن رہی ہوتی ہیں۔ اب نئی نسلوں کو شاید اس طرح سے پاکستانی میوزک سننے کو نہیں ملا اور وہ بالی ووڈ اور مغرب کا میوزک سُن رہی ہوتی ہیں۔ تو میرے خیال میں ایسا ہی ہوا لیکن اب چیزیں بدل رہی ہیں۔‘ وہ کہتے ہیں کہ پاکستان کو یہاں کے بڑے بڑے سنگرز اور کمپورز کی وجہ سے جانا جاتا ہے۔ ’میرے خیال میں اس مٹی میں ایسے (میوزک کے) بہت زیادہ جراثیم ہیں اور ابھی یہ لوگ سامنے آئیں گے اور میں بھی ان میں سے ہی ایک ہوں۔‘ اذان سمیع خان گلوکار عدنان سمیع خان اور اداکارہ زبیا بختیار کے بیٹے ہیں۔ اپنے والد کے حوالے سے بات کرتے ہوئے اذان نے کہا کہ ان کے والد بھی اپنے گانوں کی ویڈیو پر بہت زیادہ توجہ دیا کرتے تھے۔ ’ہر ویڈیو کا ایک مقصد، سٹوری لائن ہوتی تھی۔ ہر ویڈیو کو ایک ’منی فلم‘ کے طور پر دیکھتے۔ میں بھی گانے بناتے ہوئے یہی سوچتا ہوں کہ اپنے فینز کو کچھ ایسا دوں جو انھوں نے پہلے نہ دیکھا ہو یا کم از کم میری طرف سے نہ دیکھا ہو۔‘ ،تصویر کا کیپشن مایا نے بتایا کہ یہ ان کے کرئیر کی پہلی میوزک ویڈیو ہے ’ایک لمحہ‘ بناتے ہوئے دماغ میں صرف مایا کا ہی چہرہ آیا اپنے ایک گانے کی ویڈیو میں ماہرہ خان اور دوسرے میں مایا علی کو فیچر کرنے سے متعلق ایک سوال کے جواب میں اذان نے کہا کہ یہ دونوں ان کی بہت قریبی دوست ہیں۔ ’یہ دونوں فلم ’سپر سٹار‘ اور ’پرے ہٹ لو‘ میں میری کمپوزر ہیروین رہ چکی ہیں۔ میرا تب سے ان سے ایک تعلق بنا ہوا ہے۔ میرے لیے یہ بہت اعزاز کی بات ہے کہ انھوں نے میرے ساتھ کام کیا اور مجھے سکرین پر دو بہترین انسانوں کے ساتھ کام کرنے کا موقع ملا۔ دنیا انھیں ایک اچھے ٹیلنٹ کے طور پر جانتی ہے لیکن میرے لیے یہ دونوں بہت اچھی انسان ہیں۔‘ یہ بھی پڑھیے ’میوزک بابا نے سکھایا مگر میں ان سے آگے بڑھوں گی‘ بی بی سی میوزک میموریز: پاکستانی موسیقی کے 50 یادگار گانے 21 سالہ پاکستانی موسیقار جو سپوٹی فائی پر چھایا ہوا ہے وہ کہتے ہیں کہ ’تو میرا‘ گانے کی ویڈیو کا خیال جب میرے دماغ میں آیا تو میں نے ماہرہ کو کہا کہ اگر آپ اس میں کام نہیں کریں گی تو میں یہ کروں گا ہی نہیں۔ ایک لمحہ کرتے ہوئے بھی میرے دماغ میں صرف مایا کا ہی چہرہ آیا۔‘ ’گانے کی ویڈیو میں لڑکی اپنی مایوں چھوڑ کر لڑکے سے ملنے آتی ہے‘ اپنے گیت ’ایک لمحہ‘ کی ویڈیو کی کہانی کے بارے میں بات کرتے ہوئے اذان نے کہا کہ اس میں لڑکا ایک کلب میں کام کرتا ہے اور اس کا ایک بہت بڑے خاندان کی لڑکی سے رومانوی تعلق رہا ہوتا ہے۔ ’لڑکی اپنی مایوں کی تقریب چھوڑ کر لڑکے سے ملنے آتی ہے اور یہ دونوں کی آخری ملاقات ہے لیکن اس دور میں معاشرہ کلب میں گانا گانے والے لڑکے اور بڑے خاندان کی لڑکی کے تعلق کی اجازت نہیں دیتا تھا۔‘ وہ کہتے ہیں کہ ’اس گانے کی ویڈیو بہت علامتی ہے اور اس بارے میں ہے کہ جب دو لوگ کسی بھی وجہ سے ایک نہیں ہو سکتے۔ یہ اس لمحے کے بارے میں ہے جب آپ محسوس کرتے ہیں کہ وہ انسان کتنا اچھا ہے لیکن آپ اسے پا نہیں سکتے۔‘ ’اس گانے کے ذریعے میں نے کچھ لمحوں کے لیے ماضی کے کراچی کو جیا‘ اذان سمیع خان کے گیت ’ایک لمحہ‘ کی ویڈیو میں ان کے ساتھ اداکارہ مایا علی بھی موجود ہیں۔ مایا کہتی ہیں کہ ان کی بہت سی فلموں کا میوزک اذان نے ہی کمپوز کیا تو جب وہ اپنے گانے کے لیے ان کے پاس آئے تو انھیں سوچنے کی ضرورت ہی نہیں پڑی۔ وہ کہتی ہیں کہ اس گانے میں سنہ 1960-1965 کا ماحول دکھایا گیا ہے۔ ’اس گانے کے ذریعے میں نے کچھ لمحوں کے لیے اس وقت کے کراچی کو جیا۔ بہت خوبصورت سیٹ تھا، میں نے ایک لمحے کو سوچا کہ جس کراچی میں ہم اب رہ رہے ہیں وہ پہلے ایسا بھی تھا۔ اس شوٹ کے ذریعے میں اس (ماضی) کراچی میں بھی گئی۔‘ مایا نے یہ بھی بتایا کہ یہ ان کے کرئیر کی پہلی میوزک ویڈیو ہے۔ ’مجھے لگا کہ تھوڑا سا ڈانس کرنا ہو گا بس لیکن احتشام نے کہا کہ مجھے ہر تھاپ پر اداکاری بھی کرنا ہو گی۔‘ جب صحافی مکرم کلیم نے مایا علی سے پوچھا کہ آپ تو کہہ چکی ہیں کہ آپ کوئی آئٹم نمبر نہیں کریں گی تو یہ گانا کیوں کیا تو اس کے جواب میں مایا نے کہا کہ یہ کوئی آئٹم نمبر نہیں بلکہ گانا ہے۔ ’یہ بہت خوبصورت ہے اور اس کا آئٹم نمبر یا کسی اور گانے سے کوئی لینا دینا ہی نہیں۔‘
پاکستان,رچررڈ گیئر کا شلپا شیٹی کو بوسہ: اداکارہ 15 سال بعد فحاشی پھیلانے کے الزامات سے بری,شلپا شیٹی کو رچررڈ گیئر کا بوسہ: اداکارہ 15 سال بعد فحاشی پھیلانے کے الزامات سے بری 25 جنوری 2022 ،تصویر کا ذریعہAFP انڈیا کی ایک عدالت نے بالی وڈ اداکارہ شلپا شیٹی کو فحاشی پھیلانے کے ان الزامات سے بری کر دیا ہے جو ان پر 15 سال پہلے ہالی وڈ اداکار رچررڈ گیئر کے ساتھ متنازعہ بوسے کے بعد لگائے گئے تھے۔ خیال رہے کہ سنہ 2007 میں دلی میں ایڈز سے متعلق بیداری کے ایک پروگرام میں رچرڈ گیئر نے شلپا شیٹی کے رخسار کے سرعام بوسے لیے تھے اور یہ بوسے تنازعہ کی وجہ بن گئے تھے۔ عدالت نے کہا ہے کہ ان کے خلاف الزامات ’بے بنیاد‘ تھے اور وہ اپنی خواہش کے برعکس ایک دوسرے شخص کے اقدام کا شکار ہوئی تھیں۔ اس وقت قدامت پسند ہندو گروپوں نے اس واقعے کو انڈین روایات کی توہین قرار دیا تھا۔ رچرڈ گیئر نے اس واقعے کے بعد معافی مانگ لی تھی۔ ان کا کہنا تھا کہ وہ صرف یہ دکھانا چاہتے تھے کہ کسی کو بوسہ دینے سے ایچ آئی وی کا خطرہ پیدا نہیں ہوتا۔ اس واقعے کے بعد رچرڈ گیئر کی گرفتاری کے وارنٹ کو انڈیا کی سپریم کورٹ نے منسوخ کر دیا تھا۔ عدالت نے کہا تھا کہ اداکار کے خلاف ’سستی شہرت‘ حاصل کرنے کے لیے شکایات درج کی جا رہی ہیں۔ یہ کیس برسوں سے انڈیا کے عدالتی نظام میں گردش کر رہا تھا اور بلآخر ایک عدالت نے گذشتہ ہفتے شلپ شیٹی کے خلاف لگنے والے الزامات کو بھی خارج کر دیا ہے۔ شلپا شیٹی کی قانونی ٹیم کا کہنا تھا کہ اس وقت اس بوسے کے خلاف خاطر خواہ مزاحمت نہ کرنے کی وجہ سے انھیں مجرم تصور کرنا ناانصافی ہے۔ شلپا شیٹی کو 2007 میں اس وقت عالمی شہرت ملی تھی جب انھوں نے برطانوی ریئلٹی شو بِگ برادر میں حصہ لیا تھا جہاں انھیں نسل پرستانہ رویے کا سامنا کرنا پڑا تھا۔ اس سال وہ اس شو کی فاتح قرار پائی تھیں۔
پاکستان,’بھوانی جنکشن‘: جب لاہور کے لوگ ہالی وڈ اداکارہ ایوا گارڈنر کے عشق میں مبتلا ہوئے,ایوا گارڈنر اور ’بھوانی جنکشن‘ کے قصے جو لاہوریوں کے ذہن میں مدتوں تازہ رہے عقیل عباس جعفری محقق و مؤرخ، کراچی 25 جنوری 2022 ،تصویر کا ذریعہGetty Images ،تصویر کا کیپشن ایوا گارڈنر اور سٹیورٹ گرینجر فلم ’بھوانی جنکشن‘ کے ایک سین میں 32 برس قبل آج کے ہی دن برطانیہ میں وفات پانے والی اداکارہ ایوا گارڈنر کے کریڈٹ پر یوں تو ہالی وڈ کی کئی مشہور فلمیں ہیں لیکن برصغیر کے لوگ اور خصوصاً اہلِ لاہور آج بھی انھیں اُن کی فلم ’بھوانی جنکشن‘ کے لیے یاد کرتے ہیں جس کی عکس بندی مارچ 1955 میں لاہور میں ہوئی تھی۔ دوسری عالمی جنگ کے نتیجے میں دنیا بھر میں کئی تبدیلیاں رونما ہوئیں، جن میں سے ایک بہت بڑی تبدیلی، برصغیر میں آزادی کا سورج طلوع ہونا تھا۔ انگریزوں کو اس خطے سے جانا پڑا اور برصغیر چھوڑنے کے بعد کئی انگریزوں نے یہاں اپنے قیام کے بارے میں یادیں رقم کیں۔ کسی نے سوانح عمری لکھی، تو کسی نے ناول کی صورت میں اپنے جذبات کا اظہار کیا۔ اسی تعلق سے ایک ناول ’بھوانی جنکشن‘ کے نام سے منظر عام پر آیا جسے جان ماسٹرز نے تحریر کیا تھا۔ ممتاز صحافی خرم سہیل کے مطابق جان ماسٹرز 26 اکتوبر 1914 کو کلکتہ میں ہی پیدا ہوئے تھے۔ وہ سٹاف کالج، کوئٹہ میں زیر تعلیم بھی رہے اور بعد ازاں برطانوی فوج میں اعلیٰ عہدوں پر بھی فائز رہے۔ ہندوستان سے وطن واپسی کے بعد انھوں نے خود کو قلمکار کے طور پر فعال کیا اور ہندوستانی طرزِ معاشرت کو اپنا موضوع بنایا۔ ’بھوانی جنکشن‘ ان کا سب سے مشہور ناول ہے جو سنہ 1954 میں شائع ہوا تھا۔ یہ ناول دنیا کی متعدد زبانوں میں ترجمہ ہو چکا ہے جن میں اُردو بھی شامل ہے۔ اس ناول میں 1940 کی دہائی کے آخری برسوں کا ہندوستان دکھایا گیا ہے۔ دوسری عالمی جنگ کا پس منظر ہے، چار مرکزی کردار دکھائے گئے ہیں، جن میں تین انگریز ہیں۔ مرکزی کردار ایک ایسی اینگلو انڈین خاتون کا ہے، جن کی والدہ ہندوستانی اور والد انگریز ہیں۔ وہ جنگ کے لیے انگریز فوج میں بھرتی ہوتی ہے، پھر اُن کی تعیناتی ہندوستان میں ہو جاتی ہے۔ یہاں وہ شادی کا فیصلہ کرنے کے لیے دوراہے پر کھڑی ہوتی ہے۔ اس صورتحال میں ایک فرد کی زندگی میں خطے کی فضا کو چابک دستی سے ناول نگار نے بیان کیا ہے، کہیں کہیں اس کی اپنی زندگی کی پرچھائیاں بھی کہانی میں متحرک دکھائی دیتی ہیں۔ ،تصویر کا ذریعہGetty Images ،تصویر کا کیپشن ایوا گارڈنر نے ایک ایسی اینگلو انڈین خاتون کا کردار ادا کیا، جن کی والدہ ہندوستانی اور والد انگریز ہیں۔ (فلم کا ایک منظر) ناول میں خاتون کے مرکزی کردار کے لیے، ایک طرف اُن کا ہم نسل انگریز فوجی افسر ہے، جس سے وہ شادی کرنا چاہتی ہیں، دوسری طرف ایک انگریز فوجی، جو کم عمر ہیں، اور وہ خاتون سے یک طرفہ محبت کرتا ہے، جبکہ تیسری طرف ایک ترقی پسند ذہن رکھنے والا سکھ کلرک ہے، جس کی محبت میں یہ خاتون حادثاتی طور پر مبتلا ہو جاتی ہیں۔ فلم میں ایک ریلوے جنکشن کے اردگرد کہانی کے تانے بانے بُنے ہیں اور آزادی کے متوالے انقلابیوں کی جدوجہد دکھائی گئی ہے۔ یہ جنکشن ایک علامت کے طور پر استعمال ہوا ہے، جو انگریزوں کی طاقت، نقل و حرکت، رسد کی آمد سمیت کئی پہلوؤں کی طرف اشارہ کرتا ہے، اسی تناظر میں کہانی آگے بڑھ کر اپنے اختتام کو پہنچتی ہے۔ ناول کی اشاعت کے ایک سال بعد ہالی وڈ کے مشہور فلمساز ادارے ایم جی ایم نے اس ناول کو فلم کے قالب میں ڈھالنے کا فیصلہ کیا۔ فلم کی کہانی کا تعلق ریاست جھانسی سے تھا، جس کو ناول نگار نے ’بھوانی‘ کا نام دیا۔ یہ بھی پڑھیے جب نیلو نے رقص کرنے سے انکار کر دیا جب پاکستانی فوجی راج کپور سے ملنے جلیبیاں لے کر سرحد پر آئے برصغیر کی خوبصورت مغنیہ جن کی تصویر والے پوسٹ کارڈ دگنی قیمت پر فروخت ہوتے تھے فلم میں کہانی کا اختتام کچھ بدل دیا گیا۔ امریکی فلم ساز اس فلم کو ہندوستان میں حقیقی مقام پر فلمانا چاہتے تھے لیکن ہندوستانی حکومت نے تعاون نہ کیا جس پر پاکستان میں اس فلم کو عکس بند کرنے کا فیصلہ ہوا، جس پر حکومت پاکستان نے ان کو خوش آمدید کہا۔ فلم کے ہدایتکارجارج کیوکر پہلے لاہور آئے اور شوٹنگ کے لیے مقامات کا انتخاب کیا، پھر اپنی پوری ٹیم کے ہمراہ لاہور آئے اور فلم بنائی۔ دو مہینے تک فلم کی عکس بندی لاہور میں ہوتی رہی۔ اس کے مرکزی کرداروں میں شہرہ آفاق اداکارہ ایوا گارڈنر اور سٹیورٹ گرینجر شامل تھے۔ ،تصویر کا ذریعہGetty Images ،تصویر کا کیپشن ایوا گارڈنر لاہور ریلوے سٹیشن پر پاکستانی فلمی صنعت اس فلم کی یاد سے کئی برسوں تک مہکتی رہی، لاہور میں کئی لوگ ایواگاڈنرکے عشق میں مبتلا رہے اور اس سے ملاقات کی کہانیاں سُناتے رہے۔ فلمی صحافی اور مصنف علی سفیان آفاقی نے اپنے مشہور فلمی سلسلے فلمی الف لیلیٰ میں بھوانی جنکشن کی فلم بندی کا احوال تفصیل سے رقم کیا ہے۔ وہ لکھتے ہیں: ’سن پچاس کی دہائی میں لاہور میں ایک ایسا ہنگامہ خیز واقعہ رونما ہوا، جس نے پاکستان کی ننھی منی سی فلمی دنیا میں ہلچل مچا دی۔ ہالی وڈ کی ایک مشہور فلم ساز کمپنی ایم جی ایم نے اپنی فلم ’بھوانی جنکشن‘ کی فلم بندی لاہور میں کرنے کا فیصلہ کیا۔ لاہور والوں کی تو جیسے عید ہو گئی۔‘ ’ہالی وڈ کی فلم کا یونٹ لاہور آنے والا تھا، جس میں اس دور کے سپرسٹار ایوا گارڈنر اور سٹیورٹ گرینجر مرکزی کردار ادا کر رہے تھے۔ ایوا گارڈنر اپنے حسن و جمال اور سکینڈلز کے باعث دنیا بھر میں مشہور تھیں۔ سٹیورٹ گرینجر کی بہت سی فلموں نے دھوم مچا دی تھیں۔ وہ اس زمانے کی ایک مشہور ہیروئن جین سمنز کے شوہر بھی تھے۔ اس فلم کے ہدایتکار جارج کیوکر تھے، جو ہالی وڈ کے صف اوّل کے ہدایت کاروں میں شمار کیے جاتے تھے۔‘ علی سفیان آفاقی کا مزید کہنا تھا کہ ’پاکستان کے روزنامے اس زمانے میں فلموں کی خبریں شائع نہیں کرتے تھے مگر ہالی وڈ کی فلم کی تو بات ہی اور تھی۔ پاکستان ٹائمز اور امروز سے لے کر آفاق جیسے اخبارات میں بھی بھوانی جنکشن کے حوالے سے خبریں شائع ہونے لگیں۔۔۔ اس فلم کی شوٹنگ کے لیے پہلے بھارت میں پروگرام بنایا گیا تھا اور فلم ساز کی خواہش تھی کہ ’بھوانی' کے اصل مقام پر تمام مناظر فلمائے جائیں، مگر بھارتی حکومت نے کانگرسیوں کے جذبات کو مجروح نہ کرنے کے پیش نظر وہاں فلم بندی کی اجازت نہیں دی۔‘ ’فلم کا تمام منصوبہ مکمل ہو چکا تھا اور اس پر لاکھوں ڈالر خرچ ہو چکے تھے۔ اس منصوبے کو ملتوی یا منسوخ بھی نہیں کیا جا سکتا تھا۔ اس کا حل یہی تلاش کیا گیا کہ فلم کی شوٹنگ بھارت کی بجائے پاکستان میں کر لی جائے۔ مناظر اور پس منظر کے حساب سے دونوں ملک ایک جیسے ہیں۔ لوگوں کی رنگت اور چہرے بھی زیادہ مختلف نہیں۔ رہی سہی کسر میک اپ اور ملبوسات سے پوری کر لی جائے گی چنانچہ یہ پراجیکٹ بھارت سے پاکستان منتقل کر دیا گیا۔‘ ،تصویر کا ذریعہSyed Qasim Mahmood ،تصویر کا کیپشن بھوانی جنکشن کا اردو ترجمہ سید قاسم محمود نے کیا ’پاکستان کی حکومت نے نہ صرف شوٹنگ کی اجازت دے دی بلکہ ہر قسم کی سہولتیں فراہم کرنے کا وعدہ بھی کر لیا۔۔۔ فلم کی ابتدائی تیاریوں کے سلسلے میں پہلے کچھ لوگ لاہور آئے۔ انھوں نے شوٹنگ کرنے کے لیے مناسب جگہوں کا انتخاب کیا۔ لاہور کا قلعہ اور آس پاس کے مقامات انھیں پسند آئے۔ فلم کے اہم مناظر ریلوے سٹیشن پر فلمائے جانے تھے۔ اس مقصد کے لیے ریلوے انتظامیہ نے لاہور ریلوے سٹیشن کے دو پلیٹ فارم اُن کے سپرد کر دیے۔‘ ’یہ وہ انتظامیہ تھی جو پاکستانی فلم سازوں کو پلیٹ فار م پر ایک دو مناظر فلمانے کے لیے بھی بڑی مشکل سے اجازت دیتی تھی۔ سٹیشن کا پلیٹ فارم نمبر ایک اور پلیٹ فارم نمبر دو فلم یونٹ کے حوالے کر دیے گئے، جہاں انھوں نے اپنی ضرورت کے مطابق تبدیلیاں کر لیں۔ لاہور کی جگہ پلیٹ فارم پر بھوانی جنکشن کا نام لکھ دیا گیا۔ چند روز کے اندر ہی انھوں نے لاہور کے ریلوے سٹیشن کے ایک حصے کا حلیہ ہی بدل کر رکھ دیا۔‘ علی سفیان آفاقی یہ بھی لکھتے ہیں کہ اس فلم کے بارے میں عوام اور خواص سب میں ہی دلچسپی پائی جاتی تھی۔ ’ایسے میں جب ہالی وڈ کی ایک بہت بڑی فلم بھوانی جنکشن کو لاہور میں بنانے کا فیصلہ کیا گیا تو ایک چہل پہل سی پیدا ہو گئی۔ بھوانی جنکشن کے فنکاروں اور ہدایت کاروں کو پاکستان میں بہت شہرت اور مقبولیت حاصل تھی۔ اعلیٰ سرکاری حلقوں سے لے کر عوام اور اخبار نویسوں تک سبھی اس ایونٹ کے انتظار میں بیٹھ گئے۔ ’بھوانی جنکشن کے لیے بہت وسیع پیمانے پر انتظامات کیے گئے۔ مثال کے طور پر قریب قریب چالیس نوجوانوں اور ذہین لوگوں کو معاون ہدایت کار کے طور پر بھرتی کیا گیا، جن میں سے بعض آگے چل کر نامور ہدایت کار بنے۔ فرید احمد، قدیر غوری جیسے ہدایت کاروں کو اسی فلم میں پہلی بار فلم سازی کا تجربہ حاصل ہوا تھا۔‘ ،تصویر کا ذریعہGetty Images ،تصویر کا کیپشن ایوا گارڈنر اور سٹیورٹ گرینجر فلم کے ایک سین میں ’ان چالیس معاونین کے سپرد مختلف کام تھے۔ اس شوٹنگ کے لیے سینکڑوں بلکہ ہزاروں اداکاروں کی ضرورت تھی۔ انھیں فراہم کرنے کی ذمہ داری بھی معاون ہدایت کاروں پر ڈال دی گئی۔ مقامی طور پر جتنے بھی کام ہو سکتے تھے، وہ سب پاکستانیوں کے سپرد کر دیے گئے۔ ‘ ’اس فلم میں کام کرنے والوں نے ہمت افزائی کے بعد فلمی صنعت کے مختلف شعبوں میں کام کیااور بڑا نام پیدا کیا۔ نیلو نے پہلی بار اسی فلم میں ایک اداکارہ کے طور پر کام کیا تھا۔ بعد میں انھوں نے حوصلہ پا کر پاکستانی فلموں میں چھوٹے موٹے کردار کیے۔ پھر وہ بہت بڑی اور مقبول ہیروئن بن گئی، اسی طرح کی اور بھی کئی مثالیں پیش کی جا سکتی ہیں۔‘ ’بھوانی جنکشن کے یونٹ کی پاکستان میں آمد تازہ ہوا کے جھونکے کے مانند تھی، جس کی تازگی نے بہت سے تعلیم یافتہ اور ذہین نوجوان ذہنوں کو فلمی صنعت کی طرف راغب کیا اور انھیں یہ احساس دلایا کہ فلم بھی ایک تخلیقی کام ہے۔‘ مزید پڑھیے جب ایک خوبصورت لڑکی نے کیفی اعظمی کے لیے اپنی منگنی توڑ دی فلمی دنیا کا حاکم خاندان، جس کے فن کا آغاز لائل پور کی گلیوں سے ہوا ’مجھ سے پہلی سی محبت۔۔۔‘: فیض نے یہ نظم کس کی یاد میں لکھی تھی اداکارہ رائمہ اسلام جن کے قاتلوں کا سراغ پلاسٹک کی ایک ڈوری سے ملا لاہور میں بھوانی جنکشن کی فلم بندی کا احوال مصنف اور ناول نگار مستنصر حسین تارڑ نے اپنے نیم سوانحی ناول ’راکھ‘ میں بھی بیان کیا ہے۔ وہ لکھتے ہیں کہ ’قدیم لاہور کی سب سے ہنگامہ خیز یاد ان دنوں کی ہے جب بھوانی جنکشن کی شوٹنگ اس کے گلی کوچوں میں ہوئی۔ جب ایوا گارڈنر مال روڈ کے فٹ پاتھ پر چہل قدمی کیا کرتی تھی اور اس کے بدن کی خوشبو لاہور کی ہواؤں میں دھومیں مچاتی تھی اور سٹیورٹ گرینجر ہماری گلیوں میں گھوما کرتا تھا۔۔۔۔‘ ’بھوانی جنکشن کی آمد نے لاہور ریلوے سٹیشن کا چہرہ مہرہ بدل دیا۔ عمارت کے ماتھے پر تانگہ سٹینڈ کے عین اوپر لاہور کی بجائے بھوانی جنکشن پینٹ کر دیا گیا۔ جہاں سائن بورڈ تھے وہاں بھی اس نامانوس شہر کا نام لکھا گیا۔ پلیٹ فارموں پر ایکسٹرا اداکار لٹھے کی کھڑکھڑاتی دھوتیاں اور نہرو ٹوپیاں پہن کر انقلاب زندہ باد کے نعرے لگاتے رہتے۔‘ ،تصویر کا ذریعہPenguin Books ’ایک روز لکشمی مینشن کے عین سامنے ایک عمارت کو آگ لگا دی گئی۔ بھوانی جنکشن کا ایک منظر۔ پریشان حال دھویں میں کھانستی ایوا گارڈنر چھت پر بھاگ رہی ہے اور مدد کو پکار رہی ہے۔ ادھر پورا مینشن اس اوپن ایئر ڈرامے کو دیکھنے کے لیے کوٹھوں پر امڈا ہوا ہے۔‘ صحافی اسلم ملک لکھتے ہیں کہ ’پنجاب یونیورسٹی میں داخلے کے کچھ عرصے بعد جب میں نے پاک ٹی ہاؤس اور انارکلی، ٹمپل روڈ، اچھرہ، نسبت روڈ اور لکشمی کے ریستورانوں اور چائے خانوں میں جانا شروع کیا تو ایسے کئی لوگوں سے ملاقات ہوئی جن کے بارے میں بتایا گیا کہ انھوں نے خود بتایا کہ انھوں نے انگلش فلم 'بھوانی جنکشن' میں ایوا گارڈنر کے ساتھ کام کیا ہوا ہے۔‘ ’پھر ایوا گارڈنر کے حسن وجمال کے قصے چھڑ جاتے۔ ’باؤ جی سوہنی تے او رج کے سی۔‘ کوئی شیخی بگھارتا ’میں وی جوان ساں، میرے ول ویکھ کے ہسی سی۔‘ کوئی کہتا ’میں اک دن ہمت کر کے باقاعدہ ہتھ ملا لیا۔‘ (یہ معلوم نہیں ہوا کہ باقاعدہ سے کیا مراد تھی) اس وقت تو میں گپیں سمجھتا رہا لیکن بعد میں پتا چلا کہ ان میں سے بیشتر سچے تھے اور انھوں نے واقعی 'بھوانی جنکشن' میں کام کیا تھا۔ ’یہ کام تھا کیا؟ مسافر، قلی، خوانچے والا، چائے والا، پانی والا، کوئی سادھو فقیر یا پھر محض ہجوم کا حصہ لیکن وہ اس کے قصے زندگی بھر سناتے رہے۔‘ تارڑ صاحب نے لکھا کہ ’بھوانی جنکشن کی شوٹنگ کے دورن ایوا گارڈنر فلیٹیز ہوٹل کے جس کمرے میں ٹھہری تھیں، مدتوں اس پر اس بارے میں تختی لگی رہی اور لوگ اسے بھی دیکھنے آتے رہے۔ بھوانی جنکشن کی ٹیم واپس گئی تو لاہور ایک مدت تک صدمے سے سنبھل نہ سکا۔ لاہور کے آسمان میں روشنی کم ہو گئی۔ مال روڈ پر چلنے والے تانگوں کے گھوڑے قدرے سست ہو گئے۔‘
پاکستان,قوم کی بیٹی نصیبو لال: محمد حنیف کا کالم,محمد حنیف کا کالم: قوم کی بیٹی نصیبو لال محمد حنیف صحافی و تجزیہ نگار 21 جنوری 2022 ،تصویر کا ذریعہNADIR FIROZ KHAN FOR COKE STUDIO SEASON 14 ،تصویر کا کیپشن نصیبو لال کوک سٹوڈیو کے سیزن 14 میں وزیرِ اعظم عمران خان نے کہا تھا کہ مملکتِ خداداد میں 12 موسم ہیں لیکن ایک تیرہواں موسم بھی ہے جو ہر سال کوک سٹوڈیو کا نیا سیزن کہلاتا ہے۔ چینی میں گیس ملا کر مشروب تیار کرنے اور ہماری زمین سے ہمارا پانی نکال کر پلاسٹک کی بوتلوں میں بند کر کے ہمیں بیچنے والی بین الاقوامی کمپنی اپنے بےبہا منافع کا ایک قلیل حصہ خرچ کر کے موسیقی کا پروگرام بناتی ہے جس پر پورا سال قوم سر دھنتی ہے۔ بیرونِ ملک پاکستانی جو ہر وقت اپنے ملک کی امیج کی فکر میں مرے جاتے ہیں، وہ بھی سینہ ٹھونک کر دنیا کو فخر سے بتاتے ہیں کہ پاکستانی کوک سٹوڈیو ہندوستانی کوک سٹوڈیو سے کہیں آگے ہے۔ پاکستان کی وزارتِ خارجہ نے بھی اپنی آواز اس کورس میں شامل کرتے ہوئے اسے پاکستان کا ثقافتی ورثہ قرار دینا شروع کر دیا ہے جیسے اس موسیقی کی جڑیں ہمارے صدیوں پرانے سُروں میں نہیں ہیں بلکہ یہ شاہ محمود قریشی اور وزارتِ خارجہ کے بابوؤں کے ریاض کا نتیجہ ہے۔ کوک سٹوڈیو کے نئے موسم کا آغاز عابدہ پروین اور نصیبو لال کے ایک دو گانے سے ہوا اور پوری قوم نصیبو لال پر فدا ہو گئی۔ اس کی گائیکی پر نہیں، اس کے سُروں پر نہیں، بلکہ اس کے ادب آداب پر۔ جس طرح اس نے عابدہ پروین کے گھٹنے چھوئے، جیسے اس نے ہاتھ باندھ کر گانے کی اجازت مانگی تو پوری قوم عش عش کر اٹھی۔ عابدہ پروین تو ویسے ہی پاکستان کے ملنگوں کی ملکہ ہیں۔ ان سے تو سب عاجزی کی ہی توقع رکھتے ہیں لیکن نصیبو لال کے انداز دیکھ کر سب کہہ اٹھے کہ یہ ہے ہمارا کلچر، یہ ہیں ہماری اصلی روایات، بڑوں کی عزت، بزرگوں کا احترام وغیرہ وغیرہ۔ نصیبو لال کو ہماری تہذیبی شناخت قرار دینے والوں میں وہ لوگ بھی شامل ہیں جو سوشل میڈیا پر دن کا آغاز قرآنی آیات سے کرتے ہیں اور عصر تک اپنے ناپسندیدگان کی ماؤں کو گندی گالیاں دے رہے ہوتے ہیں۔ ہماری پڑھی لکھی، شائستہ، اور تہذیب کی قدردان قوم نے نصیبو لال کو اس سے پہلے پی ایس ایل کے ترانے میں دیکھا تھا اور اس کے انگریزی تلفظ کا مذاق اڑایا تھا۔ اس سے پہلے کبھی کبھی اُن کے بارے میں یہ کہا جاتا تھا کہ کوئی نصیبو لال ہے جو پنجابی میں گندے گانے گاتی ہے۔ ہمیشہ کی طرح یہ بھی کہا گیا کہ کیا یہ گانے کوئی ماں بہنوں کے ساتھ بیٹھ کر سن سکتا ہے؟ (یہ کہنے سے پہلے کبھی ماں بہنوں سے نہیں پوچھا جاتا۔) یہ بھی پڑھیے کیا رفیع کو ان کا حق مل سکا؟ مہدی حسن: موٹر مکینک سے شہنشاہ غزل بننے کا سفر سارا جہاں نور جہاں کا دیوانہ تھا اور وہ اعجاز کی دیوانی ’نصیبو لال پاکستان میں نور جہاں کی کمی کو پورا کرتی ہیں‘ کسی طرح کا فن عموماً اور گلوکاری خصوصاً ایسا شعبہ ہے کہ ساری عمر محنت کرتے رہو تو ہو سکتا ہے پھر بھی پھل نہ ملے۔ نصیبو لال نے بھی بچپن سے محنت کی۔ میلوں میں، بسوں میں گڑوی بجا کر روزی کمائی۔ جب قسمت نے یاوری کی تو بھی نصیب کا ملا لیکن کم کم۔ ایک دن میں چھ چھ گانے ریکارڈ کروائے۔ ایک پکھی واس گھرانے سے تعلق ہوتے ہوئے اپنے خاندان کے لیے پکا گھر بنوایا، اپنے بچے پالے اور پاکستانیوں کے طعنے سنے کہ نصیبو کون، وہ گندے گانے والی؟ دس سال پہلے پاکستان کا نظامِ عدل حرکت میں آیا اور لاہور ہائی کورٹ کے ایک جج صاحب نے نصیبو لال اور اُن کی کم معروف لیکن انتہائی ٹیلنٹڈ بہن نوراں لال کے 41 گانوں کو فحش قرار دے کر پابندی لگا دی۔ جج صاحب کو پتا نہیں اپنے موسیقی کے خلاف منائے گئے ہفتہ صفائی میں نصیبو لال کے ہزاروں گانوں میں سے صرف 41 گانے کیسے فحش لگے اور اُنھوں نے یہ سارے گانے پتا نہیں گھر میں ماں بہنوں سے چھپ کر سنے یا اپنے عدالتی چیمبر میں۔ نصیبو لال ایک مزدور گائیک ہے اور پی ایس ایل اور کوک سٹوڈیو سے پہلے اس کے سامعین کا تعلق بھی اکثر مزدور اور مرد طبقے سے تھا یا اُن کے گانے اُن بہنوں کے لیے تھے جو سٹیج پر یا نجی محفلوں میں رقص کر کے اپنی روزی کماتی ہیں۔ نصیبو لال نے ایک ٹی وی انٹرویو میں اپنے آپ کو گھر میں رکھا ہوا وہ طوطا کہا تھا جس سے چاہو تو کلامِ پاک پڑھوا لو، چاہو تو گالیاں سن لو۔ ،تصویر کا ذریعہPAkistan super league اُنھوں نے اسی انٹرویو میں یہ بھی کہا تھا کہ چلو نصیبو لال تو بدنام ہوئی لیکن ان فلم پروڈیوسروں کی، ان سینسر والوں کی کوئی بدنامی نہیں ہوئی جو یہ فلمیں بناتے رہے اور پاس کرتے رہے۔ اگر میں نے ہزار گندے گانے گائے ہیں تو چار اچھے بھی گائے ہوں گے، اُنھیں بھی یاد کریں۔ نصیبو لال نے جتنے بھی خوبصورت اور گندے گیت گائے ہیں ان میں سے تقریباً 90 فیصد الطاف باجوہ نامی ایک شاعر نے لکھے ہیں۔ ان سے آج تک کسی نے نہیں کہا کہ اپنا نام دیکھو اور اپنے کام دیکھو۔ نصیبو لال کے زیادہ تر گانوں کی موسیقی ایک بزرگ موسیقار طافو صاحب نے دی۔ ان سے بھی کسی نے نہیں پوچھا کہ ایسی کیا مجبوری آن پڑی کہ دنیا کے سارے ساز بجا لیتے ہیں تو نصیبو لال سے یہ کیا کروا رہے ہو۔ آخر کار قوم نے اپنے مزدور گائیک کو عزت دی جو اس کا حق تھا۔ اب وہ نوجوان بچے اور بچیاں جن کو دوسری کلاس میں گٹار، پانچویں میں پیانو کے استاد کی شاگردی میں دے دیا جاتا ہے، وہ بھی نصیبو لال سے کچھ تہذیب سیکھیں اور بزرگ یہ سوچیں کہ جو آپ اپنی ماؤں بہنوں کے ساتھ بیٹھ کر نہیں سن سکتے یا دیکھ سکتے، ان کے ساتھ کسی اور کی ماں اور بہن کا رزق جڑا ہوا ہوتا ہے۔
پاکستان,طویل مدتی کووڈ: سکین میں پھیپھڑوں کو ہونے والے پوشیدہ نقصانات کی نشاندہی,طویل مدتی کووڈ: سکین میں پھیپھڑوں کو ہونے والے پوشیدہ نقصانات کی نشاندہی 2 گھنٹے قبل ،تصویر کا ذریعہOXFORD UNIVERSITY ،تصویر کا کیپشن سکین میں مریض کے پھیپھڑوں میں زیادہ تاریک گوشے نظر آ رہے ہیں برطانیہ میں ایک چھوٹی پائلٹ یعنی تجرباتی تحقیق میں یہ بات سامنے آئی ہے کہ طویل کووڈ سے متاثرہ کچھ لوگوں کے پھیپھڑوں کو پوشیدہ نقصان ہو سکتا ہے۔ سائنسدانوں نے پھیپھڑوں کی معمول کے خلاف حالت کی جانچ کے لیے ایک نیا زینون گیس سکین طریقہ استعمال کیا اور اس میں جو بات سامنے آئی وہ معمول کے سکینوں سے نہیں آتی۔ انھوں نے ان 11 افراد پر توجہ مرکوز کی جنھیں پہلی بار کووڈ کی زد میں آنے پر ہسپتال جانے کی ضرورت پیش نہیں آئی لیکن ابتدائی انفیکشن کے بعد انھیں طویل عرصے تک سانس لینے میں تکلیف کا سامنا رہا۔ اس کے متعلق مزید تفصیلی مطالعہ جاری ہے تاکہ اس بات کی تصدیق کی جا سکے۔ یہ کام پہلے کیے جانے والے مطالعے پر مبنی ہے جس میں ان لوگوں پر تحقیق کی گئی تھی جنھیں کووڈ کے بعد ہسپتال میں داخل کیا گیا تھا۔ محققین کا کہنا ہے کہ یہ نتائج اس بات پر قدرے روشنی ڈالتے ہیں کہ طویل کووڈ میں سانس کی تکلیف اتنی عام کیوں ہے، حالانکہ سانس کی کمی محسوس کرنے کی متعدد اور پیچیدہ وجوہات ہو سکتی ہیں۔ طویل کووڈ سے مراد بہت سی علامات ہیں جو کورونا وائرس کے انفیکشن کے بعد کئی ہفتوں تک جاری رہتی ہیں اور کسی اور طرح ان کی توجیہ نہیں کی جا سکتی۔ ،تصویر کا ذریعہGetty Images 'آکسیجن کا سفر' آکسفورڈ، شیفیلڈ، کارڈف اور مانچسٹر کی ٹیم نے لوگوں کے تین گروپوں میں زینون گیس سکین اور پھیپھڑوں کے دیگر ٹیسٹ کا موازنہ کیا۔ اس میں طویل کووڈ اور سانس لینے میں دشواری والے لوگ شامل تھے جو انفیکشن کے وقت ہسپتال میں داخل نہیں ہوئے جبکہ 12 لوگ ایسے تھے جو کووڈ کے بعد ہسپتال میں داخل کرائے گئے تھے لیکن ان میں طویل عرصے سے تک کووڈ کے اثرات نہیں تھے اور تیسرا گروپ ان 13 لوگوں کا تھا جو کہ صحت مند تھے اور انھیں ’کنٹرول‘ کے طور پر شامل کیا گیا تھا۔ شیفیلڈ یونیورسٹی کی تیار کردہ نئی تکنیک کا استعمال کرتے ہوئے، تمام شرکاء نے مقناطیسی گونج امیجنگ (MRI) سکین کے دوران زینون گیس کا سانس لیا۔ یہ گیس آکسیجن کی طرح برتاؤ کرتی ہے لیکن سکین کے دوران اس کا بصری طور پر پتہ لگایا جا سکتا ہے، اس لیے سائنس دان یہ 'دیکھنے' کے قابل ہوئے کہ یہ پھیپھڑوں میں خون کے دھارے کے ساتھ کتنی اچھی طرح سے منتقل ہوتی ہے۔ یہ جسم میں آکسیجن کی نقل و حمل میں انتہائی اہمیت کا حامل معاملہ ہے۔ یہ بھی پڑھیے وبا کے ڈیڑھ برس بعد ہم کورونا کے بارے میں مزید کیا جان پائے ہیں؟ کورونا وائرس: ’جب میں سو رہی ہوتی ہوں، میرا فون کووڈ 19 پر تحقیق کرتا ہے‘ محققین نے طویل عرصے تک کووڈ کے زیر اثر رہنے والے لوگوں کی اکثریت میں صحت مند کنٹرولز کے مقابلے میں گیس کی منتقلی کو کم موثر پایا۔ جن لوگوں کو کووڈ کے لیے ہسپتال میں داخل کرایا گیا تھا ان میں بھی ایسی ہی غیر معمولی باتیں نظر آئیں۔ ،تصویر کا ذریعہGetty Images اس تحقیق کی سربراہ محقق اور پھیپھڑوں کے امراض کی ماہر ڈاکٹر ایملی فریزر نے کہا کہ لوگوں کا کلینک میں آنا اور انھیں یہ بتانے کے قابل نہ ہونا کہ انھیں سانس لینے میں دشواری کیوں محسوس ہو رہی ہے ، یہ بات بہت مایوس کن تھی۔ اکثر ایکس رے اور سی ٹی سکین غیر معمولی چیزیں نہیں دکھاتے ہیں۔ ’یہ ایک اہم تحقیق ہے اور مجھے واقعتاً امید ہے کہ اس سے اس پر مزید روشنی پڑے گی۔‘ لیکن انھوں نے مزید کہا: 'یہ ضروری ہے کہ لوگ جان لیں کہ بحالی کی حکمت عملی اور سانس لینے کی دوبارہ تربیت واقعی مددگار ثابت ہو سکتی ہے۔‘ اس تحقیق کے شریک سربراہ محقق پروفیسر فرگس گلیسن نے کہا: ’اب اہم سوالات کے جواب دینے ہیں، جیسے کہ طویل عرصے سے کووڈ کے کتنے مریضوں کے غیر معمولی سکین ہوں گے، اس غیر معمولی چیز کی کتنی اہمیت ہے جو ہم نے دریافت کی ہے، غیر معمولی چیز کی رونما ہونے کے اسباب کیا ہیں، اور اس کے طویل مدتی نتائج کیا ہو سکتے ہیں۔ ’ایک بار جب ہم ان علامات کو چلانے کے طریقہ کار کو سمجھ لیں گے، تو ہم مزید موثر علاج تیار کرنے کی حالت میں ہوں گے۔‘
پاکستان,مثالی ساتھی ڈھونڈنا اتنا مشکل کیوں ہے؟,زندگی کا ہمسفر: مثالی ساتھی ڈھونڈنا اتنا مشکل کیوں ہے؟ برائن لفکن بی بی سی ورک لائف 30 جنوری 2022، 09:40 PKT ،تصویر کا ذریعہGetty Images اپنی زندگی کا ہمسفر ڈھونڈ لینا ایک بڑی کامیابی سمجھی جاتی ہے۔ اس کے لیے یقیناً غور و فکر اور کڑی آزمائش بھی درکار رہتی ہے۔ ہمیں کوئی ایسا ساتھی چاہیے ہوتا ہے جس کے طویل مدتی منصوبے ہمارے اپنے منصوبوں سے مطابقت رکھتے ہوں: جیسے کوئی ایسا شخص جس سے ہم کشش محسوس کریں، ایسا شخص جس کے ساتھ ہمارے لیے ایک گھر میں رہنا، مالی معاملات کو نمٹانا اور بچے پیدا کرنا بُرا تجربہ نہ ہو۔ یہی شخص ہماری زندگی کا ہمسفر بننے کے لائق تصور ہوتا ہے۔ اور قدرتی طور پر ہمیں لگتا ہے کہ ہم یہ فیصلہ کرنے میں بہت احتیاط برتیں گے۔ مگر ایسا ہونا ضروری نہیں۔ یہ بہت حد تک ممکن ہے کہ ہم اپنا جیون ساتھی چننے میں ضرورت کے تحت وقت نہ لگا پائیں۔ تحقیق سے ثابت ہوتا ہے کہ ہمارے اندر چھپے ہوئے متعصب رویوں کی وجہ سے ہم ایسے شخص کو بھی کئی کئی بار موقع دیتے ہیں جو ہماری ضروریات پر پورا نہیں اترتا۔ اور جب ہم بالاخر اپنا ہمسفر چُن لیتے ہیں تو ہمارے اندر ایک تفسیاتی عمل شروع ہوجاتا ہے جس کا نام ’پروگریشن بائس‘ ہے۔ اس سے مراد ہے کہ ہم اس رشتے کو ختم کرنے کے بجائے اس میں قائم رہنے کو ترجیح دیتے ہیں۔ آج کے دور میں کئی نوجوان افراد شادی کی جگہ پوری زندگی اپنے حساب سے تنہا رہنے کے رجحان کی پیروی کر رہے ہیں۔ مگر نفسیات کے ماہرین کے مطابق اس کے باوجود قدرتی طور پر ہم ایک رومانوی تعلق میں رہنا پسند کرتے ہیں۔ ارتقا کا عمل اور سماجی دباؤ کی وجہ سے ہم اکیلے زندگی گزارنے کے بجائے اپنا جوڑی دار ڈھونڈنے کو ترجیح دیتے ہیں۔ پروگریشن بائس سے متعلق معلومات کے ذریعے ہم یہ جان سکتے ہیں کہ ہم اپنے پارٹنر کا انتخاب کیسے کرتے ہیں اور خوشی یا غمی میں انہی کے ساتھ پوری زندگی گزارنے کے لیے تیار کیوں ہوجاتے ہیں۔ ،تصویر کا ذریعہGetty Images ،تصویر کا کیپشن تحقیق سے پتا چلتا ہے کہ ہم اپنا جوڑی دار ڈھونڈنے میں بہت سے لوگوں پر غور کرتے ہیں مگر آخر میں اسے طویل مدتی رشتہ بنانے کی کوشش کرتے ہیں پہلی نظر میں سر تا پا محبت ممکن؟ پیو ریسرچ سینٹر کی 2020 کی ایک تحقیق سے معلوم ہوا ہے کہ ہم ڈیٹنگ کو انتخاب کا ایک مشکل عمل سمجھتے ہیں۔ اس میں 75 فیصد امریکی شہریوں نے تسلیم کیا کہ کسی سے ڈیٹ پر ملنا ایک ’مشکل‘ کام ہے۔ نوجوان افراد کو اب مستحکم ہونے میں بھی زیادہ وقت لگ رہا ہے۔ دیگر عمروں کے افراد کے مقابلے نوجوان اب مالی استحکام کو زیادہ ترجیح دیتے ہیں اور شادی سے پہلے ایک دوسرے کو جاننے میں بھی زیادہ وقت لگاتے ہیں۔ کینیڈا کی ویسٹرن یونیورسٹی میں نفسیات کی اسسٹنٹ پروفیسر سمینتھا جول اور یونیورسٹی آف ٹورنٹو میں نفسیات کے پروفیسر گوف میکڈونلڈ اس بات سے متفق ہیں کہ لوگوں کو لگتا ہے کہ وہ اپنے پارٹنر کے انتخاب میں زیادہ وقت اور محنت صرف کرتے ہیں جبکہ یہ درست نہیں۔ جولائی 2020 میں انھوں نے اپنے مقالے میں لکھا کہ پروگریشن بائس کی بدولت لوگ رشتوں میں بندھ جاتے ہیں اور انھیں قائم رکھنے کی کوشش کرتے ہیں۔ ایسے میں وہ اپنی سوچ کے مقابلے اس عمل میں کم دھیان دیتے ہیں۔ اس تحقیق سے دو طرح کے نتائج سامنے آئے: پہلا یہ کہ اس بات کے شواہد کئی تحقیقات میں ملے ہیں کہ لوگ اپنی رومانوی زندگی میں کسی نئے شخص کو لانے میں زیادہ نہیں سوچتے۔ لوگ اپنی سوچ سے زیادہ وسیع قسموں کے ممکنہ شراکت داروں کی طرف متوجہ ہوتے ہیں۔ وہ ان کے معیار کے مطابق خود کو ڈھالنے پر رضامند ہوجاتے ہیں اور اپنے پارٹنر کی خامیوں کو نظر انداز کر دیتے ہیں۔ لوگ اپنے ممکنہ جوڑی دار سے بہت جلد ایک تعلق قائم کر لیتے ہیں، اس بات سے قطع نظر کہ آیا وہ ان کے لیے بہترین پارٹنر بن سکتے ہیں یا نہیں۔ مثلاً جول اور میکڈونلڈ نے ایک تجربہ کیا جس میں انھیں معلوم ہوا کہ رشتے کرانے کے ایک فرضی ماحول میں یونیورسٹی کے طلبہ اکثر ایسے ممکنہ پارٹنرز کو مسترد کر دیتے ہیں جو کم پُرکشش ہوں یا ان میں کوئی ایسی خصلت ہو جو ’ڈیل بریکر (یعنی معاہدہ توڑنے کی شرط)‘ بن جائے۔ مگر یہ اعداد و شمار اچانک بدل جاتے ہیں اگر انھیں فرضی کے بجائے اصل ماحول پر لاگو کیا جائے۔ اس سے پتا چلتا ہے کہ رومانوی سطح پر لوگ پارٹنر کے انتخاب میں اتنی مشکل مول نہیں لیتے اور انھیں اس سے برعکس محسوس ہوتا ہے، جیسے انھیں بہت مشکلوں کے بعد اپنا جیون ساتھی ملا ہے۔ وہ حقیقت میں کسی کو مسترد کرنے میں زیادہ پہل نہیں کر پاتے۔ یہ بھی پڑھیے محبت کی خاطر دس برس تک ایک کمرے میں ’قید‘ رہنے والی انڈین لڑکی کیا عمر کے ساتھ ساتھ جنسی شہوت میں بھی کمی آتی ہے؟ کیا نئی نسل پیار اور سیکس کے معاملے میں زیادہ حقیقت پسند ہے؟ ’بھوانی جنکشن‘: جب لاہور کے لوگ ہالی وڈ اداکارہ ایوا گارڈنر کے عشق میں مبتلا ہوئے اس مقالے کے دوسرے نتیجے کے مطابق لوگ بغیر سوچے سمجھے کسی سے ڈیٹ کرنے کے ساتھ ساتھ کسی تعلق میں قائم رہنا زیادہ پسند کرتے ہیں۔ ان کی کوشش ہوتی ہے کہ رشتہ ختم کرنے کے بجائے اسے بہتر بنایا جائے۔ پارٹنر کے انتخاب کا دباؤ ماہرین اس تحقیق کا حوالہ دیتے ہوئے کہتے ہیں کہ اگر آپ کسی رشتے میں جذباتی طور پر زیادہ منسلک ہیں تو اسے ختم کرنا زیادہ مشکل یا دردناک ہوسکتا ہے۔ اس سے معلوم ہوتا ہے کہ اگر آپ اپنے پارٹنر کے ساتھ شادی یا مالی معاملات میں بھی شراکت دار ہیں تو آپ یہ رشتہ توڑنے میں کم پہل کرتے ہیں۔ مثلاً شادی شدہ افراد کو سماجی فوائد حاصل ہوتے ہیں جیسے ان کے لیے کرایہ پر گھر ڈھونڈنا نسبتاً آسان ہوتا ہے۔ جول کے مطابق پروگریشن بائس ان نفسیاتی رجحانات سے مطابقت رکھتا ہے جو ہم ازدواجی تعلقات کے علاوہ بھی دیکھ سکتے ہیں۔ یہ ایسا ہے جیسے آپ کسی ایسی چیز کو چھوڑنے کو آسانی سے تیار نہیں ہوتے جس میں آپ نے بہت زیادہ سرمایہ کاری کی ہو۔ یا پھر موجودہ حالات کو قائم رکھنا بجائے اس کے کہ اس میں خلل ڈالی جائے اور اپنا سکون ختم کیا جائے۔ یا پھر کسی مثالی خیال کے جگہ محض کسی بہتر راستے پر اتفاق کر لیا جائے۔ خیال ہے کہ یہ متعصب رویے دو عوامل سے متاثر ہوتے ہیں: ارتقا کا عمل اور ثقافتی معیارات۔ لاکھوں سال قبل، اگر ہمارے آباؤ اجداد نے اپنے شراکت دار ڈھونڈنے میں زیادہ وقت لگایا ہوتا تو وہ تنہا رہ جاتے۔ اور کسی پارٹنر کے ساتھ طویل مدت تک رہنے کے ارتقائی فواہد بھی حاصل ہوتے تھے: جیسے بچوں کے ایک نہیں دو والدین ہوں گے اور اس طرح بچے کے زندہ بچنے کے امکان بڑھ جاتے تھے۔ یونیورسٹی آف برٹش کولمبیا میں محقق ایلک بیل کہتے ہیں کہ یہ رویے آج بھی ہم میں دیکھے جاسکتے۔ وہ ارتقا کے علاوہ ڈیٹنگ کی نفسیات اور لوگوں کی ایک دوسرے میں کشش کے رویوں پر تحقیق کرتے ہیں۔ بیل کہتے ہیں کہ ’آج کی تاریخ میں طویل مدتی رومانوی تعلقات کے کچھ فوائد شاید اتنے اہم نہیں جتنے ماضی میں ہوا کرتے تھے۔ مگر ہمارے جدید رویوں میں پارٹنر کے انتخاب کا دباؤ اب بھی ایک دیر پا اثر رکھتا ہے۔‘ یہاں ثقافتی عوامل بھی اہم ہوتے ہیں۔ جول کے مطابق ’مغربی تہذیب میں شادی کو سب سے قریبی تعلق قرار دیا جاتا ہے۔ شادی کرنے کو ذاتی کامیابی مانا جاتا ہے یا اسے بلوغت کی نشانی سجھا جاتا ہے۔‘ ’شادی کرنے سے آپ کو معاشرے میں بھی ایک مقام ملتا ہے۔ اس طرح لوگ اگر کسی کے بھی ساتھ ہوں تو وہ اس رشتے کو مضبوط بنانا اپنے لیے مفید سمجھتے ہیں، اس بات سے بھی قطع نظر کے اس تعلق کا معیار کیسا ہے۔‘ ،تصویر کا ذریعہGetty Images ،تصویر کا کیپشن ارتقا کا عمل ہمیں ایک ہی شخص کے ساتھ رہنے پر مجبور کرتا ہے، اس صورت میں بھی اگر ہمیں معلوم ہو کہ وہ ہمارے لیے ٹھیک نہیں رومانوی تعلقات سے متعلق ہماری توقعات بھی ہمارے رویوں کو متاثر کرتی ہیں۔ سنہ 2021 کے یو گو کی جانب سے کیے گئے 15 ہزار امریکیوں کے سروے سے معلوم ہوا ہے کہ 60 فیصد بالغ افراد جیون ساتھی کے خیال پر یقین کرتے ہیں۔ جول کا کہنا ہے کہ پریوں کی کہانی پر مبنی یہ ذہنیت نقصان دہ ہوسکتی ہے۔ محقق اسے ’تقدیر کے عقائد‘ کہتے ہیں جن کی بدولت ہم میں سے کئی لوگ پروگریشن بائس سے متاثر ہوتے ہیں۔ ان کا کہنا ہے کہ ’اکثر خود کو تسلیم کرانا انتہائی مشکل ہوتا ہے کہ جس شخص کو آپ موجودہ حالات میں ڈیٹ کر رہے ہو وہ درحقیقت آپ کا جیون ساتھی ہوسکتا ہے۔‘ توازن کی تلاش رومانوی تعلقات برقرار رکھنا ہمارے لیے فائدہ مند بھی ہوسکتا ہے کیونکہ اس کا مطلب ہے کہ ہم عہد کرتے ہیں کہ ایک پارٹنر کے ساتھ مل کر سب مشکلات کا حل تلاش کریں گے۔ یونیورسٹی آف کیلیفورنیا برکلی میں نفسیات کے پروفیسر رابرٹ لیونسن کہتے ہیں کہ ’وقت گزرنے کے ساتھ ہم اپنے رشتے کی ایک تاریخ بھی لکھ رہے ہوتے ہیں جس میں وہ تمام چیزوں کا بیانیہ شامل ہوتا جو آپ نے ایک ساتھ کیں۔ خاص کر وہ مشکلات جنھیں آپ نے مل کر حل کیا۔‘ رابرٹ لیونسن نے طویل مدتی تعلقات پر تحقیق کی ہے۔ وہ کہتے ہیں کہ ’تمام مثبت پہلوؤں کے بارے میں سوچ کر آپ اپنا رشتہ اس صورت میں بھی قائم رکھ پاتے ہیں جب حالات اتنے موزوں نہ رہیں۔‘ یہ بھی پڑھیے ’دونوں بازو، ٹانگ کٹ گئی تو میں نے سوچا کیا وہ مجھے چھوڑ دے گی؟‘ ایک بادشاہ کی اپنی کنیز سے محبت کی داستان جس کا اختتام زہر کا پیالہ پینے پر ہوا ہمارا دماغ ہمیں غریب کیسے بناتا ہے اور اس سے کیسے بچا جا سکتا ہے ’خوش رہنے والی قوم‘: بھوٹان والوں کی خوشی کا راز کیا ہے؟ پروگریشن بائس کی آگاہی کے بغیر لوگ غلط راستے پر جا سکتے ہیں اور ایسے شخص پر اکتفا کر لیتے ہیں جو ممکنہ طور پر ان کے لیے بُرا انتخاب ہے۔ لیونسن کہتے ہیں کہ ’اس کا منفی پہلو یہ ہے کہ لوگ ایسے رشتے نبھانے پر مجبور ہوجاتے ہیں جن سے انھیں کب کا نکل جانا چاہیے تھا۔‘ ہم ایک ایسے جدید دور میں زندگی گزار رہے ہیں جہاں ہمارے پاس ڈیٹ کرنے کے لیے بے شمار لوگ ہیں۔ بیل کا کہنا ہے کہ ’ارتقا کے ماضی کے دوران انسانوں نے اپنی پسند ناپسند کو دبانے کے لیے پروگریشن بائس اپنا لیا ہے۔ مگر اس کا مطلب یہ نہیں کہ ہم اپنی خواہشات پر زندگی گزاریں، ایک ایسے دور میں جہاں ہم زندگی بھر میں 500 سے زیادہ لوگوں سے ملتے ہیں۔‘ ’یہ ضروری ہے کہ ایک توازن برقرار رکھا جائے۔ صرف کسی بھی شخص کو مت اپنائیں۔ لیکن ایسا بھی نہ کریں کہ پوری زندگی ایسے شخص کی کھوج جاری رکھیں جو ہر لحاظ سے مثالی ہو۔ ارتقائی عمل کے تحت ایسا انسان شاید دنیا میں موجود ہی نہ ہو۔‘ ماہرین کے مطابق زیادہ اہم یہ بات ہے کہ آپ ایک رشتے میں رہتے ہوئے چیزوں پر کیسے غور کرتے ہیں، نہ کہ انتخاب کے عمل کو پیچیدہ بنائیں۔ اگر آپ اس رشتے میں ناخوش ہیں مگر اس بارے میں کچھ نہیں کر رہے تو امکان ہے کہ آپ پروگریشن بائس کا شکار ہو رہے ہیں۔ جول کے مطابق ’ہمیں معلوم ہوا ہے کہ رشتے کے معیار کی بہترین پیشگوئی اس بات سے ہوتی ہے کہ لوگ تعلقات کے مختلف پہلوؤں کے بارے میں کیسا محسوس کرتے ہیں۔‘ یہ اہم نہیں کہ آپ کیسے پارٹنر کا انتخاب کرتے ہیں بلکہ یہ اہم ہے کہ آپ کیسی شراکت داری قائم کرتے ہیں۔ ’ایسے پارٹنر کی تلاش مددگار نہیں جو بظاہر بہت اچھا لگتا ہو۔ ڈیٹنگ کے دوران ابتدائی علامات دیکھی جاسکتی ہیں جو اس تعلق کے اچھے اور صحتمند ہونے کا عندیہ دے سکتی ہیں۔‘
پاکستان,کہکشاں میں ’پراسرار‘ شے کا انکشاف کرنے والے طالب علم کون ہیں؟,آسٹریلیا: کہکشاں میں ’پراسرار‘ شے کا انکشاف کرنے والے 20 برس کے نوجوان طالب علم ٹائرن اوڈوہرٹی کون ہیں؟ 28 جنوری 2022 اپ ڈیٹ کی گئی 29 جنوری 2022 ،تصویر کا ذریعہICRAR/Curtin ،تصویر کا کیپشن زمین سے لی گئی کہکشاں کی اس تصویر میں وہ حصہ دکھایا گیا ہے جہاں اس ’پراسرار‘ شے کو دیکھا گیا تھا جب ٹائرن اوڈوہرٹی نے آسٹریلیا کے انٹرنیشنل سینٹر فار ریڈیو آسٹرونومی ریسرچ (آئی سی آر اے آر) میں بطور ایک انڈر گریجویٹ طالب علم کے شمولیت اختیار کی تو ان کا بنیادی مقصد کائنات میں ریڈیو لہروں کی تحقیقات میں مدد کے لیے ایک کمپیوٹر پروگرام ڈیزائن کرنا تھا۔ لیکن اس کے بجائے انھیں نومبر 2020 میں ہماری کہکشاں میں ایک نامعلوم گھومتی ہوئی چیز نظر آئی۔ کئی ماہ کی تحقیق کے بعد اس دریافت کا اعلان بالآخر اس جنوری میں سائنسی جریدے نیچر میں شائع ہونے والی ایک تحقیق میں کیا گیا۔ 22 سال کے اوڈوہرٹی نے بی بی سی کو بتایا کہ ’میں صرف کچھ کوڈ لکھنے کی کوشش کر رہا تھا اور واقعی مجھے امید نہیں تھی کہ اتنی دلچسپ چیز سامنے آ جائے گی۔‘ وہ ہنستے ہوئے کہتے ہیں کہ ’اور اس نے مجھے اعزاز کے ساتھ گریجویٹ ہونے میں بھی مدد دی، لہذا کوئی شکایت نہیں۔‘ بعد میں جب سائنسدانوں نے اس کا بغور جائزہ لیا تو ان کا کہنا تھا کہ انھوں نے ہر 18 منٹ کے بعد اس سے ریڈیائی لہروں کی ایک بارش ہوتی دیکھی جو ایک منٹ تک جاری رہی۔ یوں تو خلا میں توانائی خارج کرنے والے اجسام کے بارے میں اکثر سننے میں آتا ہے لیکن آسٹریلوی سائنسدانوں کا دعویٰ ہے کہ یہ چیز بہت ہی عجیب تھی جو ایک منٹ کے لیے چالو ہو جاتی ہے اور پھر رک جاتی ہے۔ ماہرین کی ٹیم کا کہنا ہے کہ وہ اس معمے کو سمجھنے کی کوشش کر رہے ہیں۔ آسٹریلیا کے شہر پرتھ سے بات کرتے ہوئے اوڈوہرٹی نے کہا کہ ان کا ایک ایسی تکنیک تیار کرنے کا ارادہ تھا جو خلا میں موجود ’ٹرانسینٹس‘ چیزوں کا پتہ لگا سکے، یہ چیزیں جلتی بھجتی ہوئی دکھائی دیتی ہیں۔ ان کے پاس ممکنہ امیدواروں کی ایک لمبی فہرست تھی لیکن وہ انھیں تلاش کرنے میں کامیاب نہ ہو سکے۔ اب انھیں ایک ایسی چیز تلاش کرنے کا کریڈٹ دیا جا رہا ہے جس کے بارے میں آئی سی آر اے آر کی ٹیم کا دعویٰ ہے کہ ’ایسی چیز پہلے کبھی نہیں دیکھی گئی‘ اور ماہر فلکیات کے لیے یہ ایک ’پراسرار‘ دریافت ہے۔ ،تصویر کا ذریعہTyrone O'Doherty یہ چیز کیا ہے؟ جب یہ چیز دریافت کی گئی تو اس وقت اوڈوہرٹی کی عمر صرف 20 سال تھی۔ ان کے مطابق اس چیز کے بارے میں دو نظریات ہیں کہ یہ کیا ہو سکتی ہے۔ ان میں سے ایک تو یہ ہے کہ یہ ایک سفید بونا ہے۔ یہ اصطلاح عموماً کسی تباہ ہونے والے ستارے کی باقیات کے لیے استعمال ہوتی ہے۔ دوسرا نظریہ یہ ہے کہ یہ ایک میگنیٹار ہو سکتا ہے، ایک قسم کے نیوٹران ستارے کی قسم ہے جس کے بارے میں خیال ہے کہ اس ایک اپنی انتہائی طاقتور مقناطیسی فیلڈ ہوتی ہے۔ اوڈوہرٹی کہتے ہیں کہ ’لیکن جس طرح کی چیز حرکت کر رہی ہے اس نے ماہرین فلکیات کو حیران و پریشان کر کے رکھ دیا ہے۔ یہ ہر 18 منٹ میں ایک پورے منٹ کے لیے متواتر ریڈیو انرجی کے برسٹ پھینکتی ہے۔ کائنات میں توانائی خارج کرنے والی بڑی چیزیں ہیں لیکن کوئی ایسی چیز جو صرف ایک منٹ کے لیے آن ہوتی ہے وہ انتہائی غیر معمولی ہے۔ ’ہر برسٹ کے درمیان کا وقت بھی بہت غیر معمولی ہے۔‘ لہذا ہو سکتا ہے کہ یہ کوئی بالکل ہی نئی آفاقی چیز ہو۔ کیا یہ چیز ہمارے لیے خطرناک ہو سکتی ہے؟ اوڈوہرٹی مانتے ہیں کہ دریافت کے حالات کا موازنہ حال ہی میں ریلیز ہونے والی نیٹ فلیکس کی طنزیہ فلم ’ڈونٹ لک اپ‘ سے کیا جا سکتا ہے، جس میں ایک نوجوان فلکیات دان ایک کومٹ یا دم دار ستارہ دریافت کرتا جو ہمارے سیارے کے ساتھ تصادم کے راستے پر ہے۔ لیکن آسٹریلیائی نوجوان کہتے ہیں کہ یہاں موازنہ ختم ہو جاتا ہے۔ وہ کہتے ہیں کہ ’ہمیں ایسا کوئی خطرہ نہیں کہ چیز ہم سے ٹکرائے گی اور تشویش کی بھی کوئی وجہ نہیں۔‘ اوڈوہرٹی بتاتے ہیں کہ پراسرار چیز تقریباً 4000 نوری سال کی دوری پر واقع ہے۔ اوڈوہرٹی بتاتے ہیں کہ ’ایک نوری سال وہ فاصلہ ہے جو روشنی ایک سال میں طے کر سکتی ہے اور روشنی کی رفتار کائنات میں سفر کرنے کی ممکنہ سب سے تیز رفتار ہے۔‘ ’یہ چیز روشنی کی رفتار کے کہیں قریب بھی سفر نہیں کر رہی ہو گی۔‘ یہ بھی پڑھیے قدیم کہکشاں کی قریب سے بنائی گئی بے مثال تصویر دوردراز کہکشاں سے موصول ہونے والے سگنل کس نے بھیجے؟ کیا انسانوں کے لیے کہکشاں میں جا کر بسنا ممکن ہے؟ کیا یہ کوئی خلائی مخلوق تو نہیں؟ اوڈوہرٹی کہتے ہیں کہ ’ابتدائی طور پر یہ سوچنا کہ یہ کوئی خلائی مخلوق ہو سکتی ہے ایک جائز سوال ہے۔‘ ماہر فلکیات کہتے ہیں کہ ایک ریڈیو سگنل جو ایک ہی فریکوئنسی پر ایک ہی وقفے کے بعد دہرایا جاتا ہے ’اس کے بہت قریب ہے جو ہم خلائی مخلوق سے دیکھنے کی توقع کرتے ہیں۔‘ وہ کہتے ہیں کہ درحقیقت مشہورِ زمانہ سرچ فار ایکسٹرا ٹیریسٹریل انٹیلیجنس (ایس ای ٹی آئی) پراجیکٹ کائنات میں بالکل اسی قسم کے سگنل کی تلاش کر رہا ہے۔ اوڈوہرٹی کہتے ہیں کہ خلائی مخلوق میں دلچسپی رکھنے والوں کے لیے بری خبر یہ ہے کہ مزید تجزیے سے ’یہ واضح ہو گیا ہے‘ کہ ہمیں ابھی کوئی خلائی مخلوق نہیں ملی۔ وہ کہتے ہیں کہ اس سگنل کو کئی فریکوینسیوں پر دیکھا گیا ہے۔ اوڈوہرٹی کے مطابق ایک اور ثبوت یہ ہے کہ اس پراسرار چیز سے آنے والے سگنل کی طرح کا ایک سگنل پیدا کرنے کے لیے درکار توانائی صرف ایک قدرتی ذریعہ ہی پیدا کر سکتا ہے۔ وہ کہتے ہیں کہ سگنل میں ایسا کوئی مواد نہیں جو ہمیں موصول ہوا ہو ’لہذا میں تصدیق کرتا ہوں کہ سگنل خلائی مخلوق نے نہیں بھیجا۔‘ ماہرین فلکیات اتنے پرجوش کیوں ہیں؟ اوڈوہرٹی کہتے ہیں کہ ماہرین فلکیات کسی بھی غیر متوقع عمل پر متحرک ہو جاتے ہیں اور یہ چیز یقینی طور پر ایک خاص اشارہ کرتی ہے۔ وہ کہتے ہیں کہ ’مثال کے طور پر ایسا لگتا ہے کہ یہ عام نیوٹرون ستاروں کے مقابلے میں بہت آہستہ گھومتی ہے۔‘ ’کوئی نہیں جانتا کہ یہ کیا ہے، جو ایک دلچسپ چیز ہے۔‘ ٹائرن سائنسدانوں کی ایک ٹیم کے ساتھ کام کر رہے تھے جس کی قیادت خلائی طبیعات کی ماہر ڈاکٹر نتاشا ہرلی واکر کر رہی تھیں جو کرنٹن یونیورسٹی کے خلائی تحقیق کے شعبے سے منسلک ہیں۔ خلائی تحقیق کے اس مرکز کے مطابق ڈاکٹر نتاشا کا کہنا تھا کہ ’ان چند گھنٹوں کے دوران جب ہم آسمان میں اس کا مشاہدہ کر رہے تھے تو ایسے لگ رہا تھا جیسے کبھی یہ شے سامنے آ جاتی ہے اور پھر غائب ہو جاتی ہے۔‘ ’یہ مشاہدہ بہت ہی غیر متوقع تھا۔ (ہم جیسے) ماہرین فلکیات کے لیے یہ ایک پراسرار شے تھی کیونکہ ہمارے آسمان میں ایسی کوئی شے نہیں جو یوں کرتی ہو۔‘ ڈاکٹر نتاشا کہتی ہیں کہ ماہرین کے لیے کائنات میں ایسے اجسام کوئی نئی شے نہیں جو جلتے بجھتے رہتے ہیں، انھیں ’ٹرانزیئنٹ‘ کہا جاتا ہے لیکن ڈاکٹر جیما اینڈرسن کا کہنا تھا کہ ’ایک ایسی شے جو پورا ایک منٹ جلتی رہے اور پھر بجھ جائے یہ ’بہت ہی عجیب‘ مشاہدہ تھا۔‘ یونیورسٹی کے تحقیقی مرکز کا مزید کہنا تھا کہ گزشتہ کئی برسوں کے اعدادوشمار کا بغور جائزہ لینے کے بعد ٹیم نے نتیجہ اخذ کیا کہ ہے کہ مذکورہ خلائی شے زمین سے تقریباً چار ہزار شمسی سال دور ہے، اس سے نکلنے والی روشنی انتہائی تیز ہے اور اس شے کے ارد گرد ایک نہایت طاقتور مقناطیسی حصار پایا جاتا ہے۔ ‘ اس پراسرار شے کے بارے میں کئی نظریات ہو سکتے ہیں، شاید یہ ایک نیوٹران ستارہ ہو یا کوئی پست قد کا ستارہ۔ پست قد ستارہ کی اصطلاح ان ٹکڑوں کے لیے استعمال کی جاتی ہے جو کسی بڑے ستارے کے اپنے اندر ٹوٹنے کی صورت میں باقی بچتے ہیں تاہم ابھی تک اس نئی خلائی شے کی دریافت بڑی حد تک ایک معمہ ہی ہے۔ ڈاکٹر نتاشا ہرلی واکر کے بقول اگر مستقبل میں یہ چیز پھر دکھائی دیتی ہے تو ہمیں معلوم ہوگا کہ یہ اپنی نوعیت کا انوکھا واقعہ تھا یا آسمان میں اس قسم کے دیگر خلائی اجسام بھی پائے جاتی ہیں۔‘ ’میری خواہش ہے کہ ہم اس شے کو مزید سمجھ سکیں اور پھر اس قسم کے دیگر اجسام کی تلاش جاری رکھ سکیں۔‘
پاکستان,ٹرانس خاتون کی محبت کی تلاش: ’لوگ جنسی اعضا، سیکس سے متعلق پوچھتے تھے‘,ٹرانس خاتون کی محبت کی تلاش: ’لوگ جنسی اعضا اور سیکس سے متعلق سوال پوچھتے تھے‘ 29 جنوری 2022 ،تصویر کا ذریعہDaniella McDonald ،تصویر کا کیپشن ڈینیلا میکڈونلڈ اور جوش ڈینیلا میکڈونلڈ ایک ٹرانس عورت ہیں جو مردوں کی طرف جنسی رغبت رکھتی ہیں۔ کیلیفورنیا میں میڈیکل کے شعبے سے وابستہ اس طالبعلم کا کہنا ہے کہ جوش سے ملنے سے قبل لڑکوں کے ساتھ ڈیٹنگ ایک ’خوفناک تجربہ‘ تھا۔ گذشتہ ڈھائی برس سے وہ ایک تعلق میں بندھے ہیں۔ ڈینیلا کا خیال ہے کہ خواتین میں رغبت رکھنے والے مرد آہستہ آہستہ ٹرانس خواتین سے ڈیٹنگ کرنے کے خیال کو زیادہ قبول کرنے لگتے ہیں۔ انھوں نے بی بی سی کی صنف اور شناخت کی نامہ نگار میگھا موہن سے اس موضوع پر تفصیل سے بات کی ہے۔۔۔ جھیل میں مچھلی پکڑنے کے لیے کانٹا پھینکے جانے سے جو آواز پیدا ہوتی ہے اس سے جوش میری طرف متوجہ ہوئے اور ہم نے آنکھیں موند لیں۔ ان کے ساتھ میرے والد کھڑے تھے، لیکن جوش کے برعکس وہ سیدھا آگے دیکھ رہے تھے، مچھلی پکڑنے کی چھڑی پکڑے ہوئے وہ علاقے کی مشہور ٹراؤٹ مچھلی کو پکڑنے کی امید کر رہے تھے۔ میرے خاندان نے کیلیفورنیا کے سیرا نیواڈا کے پہاڑوں میں میموتھ لیکس میں ڈیرے ڈال رکھے تھے۔ یہ جگہ بلند و بالا پہاڑوں اور صاف ستھری جھیلوں، پیدل سفر کے راستوں اور آلودگی سے پاک آسمان کے لیے جانی جاتی ہے اور سیاحوں کی توجہ کا مرکز ہے۔ جوش میری طرف دیکھ کر مسکرایا۔ میرا خاندان سیر و تفریح کا شوقین ہے اور یہ دیکھ کر بہت اچھا لگا کہ آپ کا بوائے فرینڈ آپ کے خاندان کے ساتھ آسانی سے فٹ بیٹھتا ہے۔ میرے لیے اہم دو آدمیوں کو اطمینان سے ایک دوسرے کے ساتھ کھڑے دیکھ کر، مجھے سکون کا احساس ہوا۔ ایک وقت تھا کہ میں اس کا تصور بھی نہیں کر سکتی تھی۔ جوش سے قبل تو میرے لیے ڈیٹنگ ایک خوفناک عمل تھا۔ اپنی عمر کے بہت سے لوگوں کی طرح میں بھی ڈیٹنگ ایپس استعمال کرتی تھی۔ رومانوی تعلقات کی بات کی جائِے تو میں کافی قدامت پسند ہوں: یک زوجگی، جنسی لذت، کوئی ایسا شخص جس کو اپنے ساتھ ناشتہ بنانے کے لیے لے جا سکوں، کوئی ایسا شخص جو کیلیفورنیا یونیورسٹی میں میڈیکل کے طالب علم کے طور پر طویل اوقات کے دوران میری مدد کرنے کے لیے موجود ہو۔ سوائے پہلے دو الفاظ کے جو میں خود کو بیان کرنے کے لیے استعمال کرتی ہوں: ’ٹرانس جینڈر عورت‘ میں نے ایک معیاری ڈیٹنگ پروفائل لکھی تھی۔ میں اپنی صنفی شناخت نہیں چھپاتی، میں ہمیشہ شروع سے ہی آگے رہتی ہوں۔ مجھ میں 26 سال کی عمر میں جسمانی طور پر تبدیلی شروع ہو گئی تھی لیکن میں سالہا سال سے ڈینیلا کے طور پر رہ رہی تھی۔ ،تصویر کا ذریعہDaniella McDonald ،تصویر کا کیپشن ڈینیلا میکڈونلڈ ایک عورت کے طور پر زندگی کو اپناتے ہوئے، میں نے میڈیا میں خواجہ سراؤں کے بارے میں ہونے والی بحثوں میں کبھی حصہ نہیں لیا۔ میں اور میرے خواجہ سرا دوست اس بات پر بحث نہیں کرتے کہ کس باتھ روم میں جانا ہے یا نام کے ساتھ مذکر یا مؤنث استعمال کرنا ہے۔ ہم اس موضوع پر بات کر رہے ہیں جس کے بارے میں زیادہ تر نوجوان بات کرتے ہیں یعنی: تعلقات۔ ایک عورت کے طور پر جو مردوں کی طرف راغب ہوتی ہے، میں ایک ایسے مرد کے ساتھ رہنا چاہتی تھی جو عورتوں کی طرف راغب ہو۔ لیکن میں ایپ پر موجود کچھ مردوں کے رویے کے لیے تیار نہیں تھی۔ میری ڈیٹنگ پروفائل پر براہ راست پیغامات میں سے زیادہ تر بہت خوفناک تھے۔ صبح اٹھ کر فون پر جو پیغامات دیکھے ان میں مجھے ’ٹرینی‘ پکارا جاتا تھا، میرے فون پر جو آواز آتی تھی ان پیغامات میں یہ لکھا ہوتا تھا کہ کیا آپ ایک مرد ہیں۔ مجھے قتل کی دھمکیاں تک موصول ہوئیں۔ کم ہی سہی مگر پھر بھی پریشان کن حد تک کچھ مرد ایسے بھی تھے جو خواجہ سرا خواتین میں ’مختلف‘ جنسی رغبت رکھتے تھے۔ انھوں نے مجھے ایک عارضی تجربہ کے طور پر دیکھا اور احترام کی حد برقرار نہ رکھ سکے۔ ہماری ابتدائی بات چیت میرے جنسی اعضا کے بارے میں سوالات پر مرکوز تھی اور یہ کہ ہم کس قسم کا سیکس کریں گے۔ پھر وہاں ایسے مہربان مرد بھی تھے جو میرے ساتھ رہنا چاہتے تھے، لیکن ان کے ساتھ ملنا پھر بھی مشکل تھا۔ کاغذ پر اچھے آدمی جو نجی طور پر مجھ سے دلچسپی اور احترام رکھتے تھے، ایک ٹرانس عورت کے ساتھ پبلک میں دیکھ کر شرمندگی محسوس کرتے تھے۔ یہ لوگ مجھے اپنے خاندان یا دوستوں سے متعارف نہ کراتے۔ کچھ لوگ کہتے کہ اگر ان کی ملازمت کی جگہ پر پتا چلا کہ وہ ایک خواجہ سرا عورت سے مل رہے ہیں تو وہ اپنی ملازمت سے ہاتھ دھو بیٹھیں گے۔ میرے نزدیک یہ اندرونی ہومو فوبیا کی طرح لگتا تھا، وہ مجھے ایک عورت کے طور پر نہیں دیکھ سکتے تھے اور وہ نہیں چاہتے تھے کہ ان کی زندگی میں لوگ انھیں ہم جنس پرستوں کے طور پر دیکھیں۔ ایسے تجربات میرے لیے بہت مشکل تھے، صیحح معنوں میں بہت مشکل تھے۔ مجھے یاد ہے ایک آدمی کے ساتھ فلم دیکھنے گئی، میں بہت پرجوش تھی، اور جب وہ ٹکٹ خرید رہا تھا، میں نے سوچا واہ، یہ آدمی واقعی پیارا ہے اور ہم ایک اچھی، روایتی قسم کی ڈیٹ پر ہیں۔ پھر، جب ہم اندھیرے والے سنیما میں بیٹھ گئے اور مرکزی فلم سے پہلے ٹریلر چلنے لگے، وہ میری طرف متوجہ ہوا اور کہا ’مجھے نہیں لگتا کہ میں یہ کر سکتا ہوں، اور وہ اٹھ کر باہر چلا گیا۔ میں نے اس کا تعاقب کیا اس جگہ تک جہاں اس نے ٹکٹ واپس کر دیے اور وہ گھر واپسی کے رستے میں ہی مجھے تنہا چھوڑ کر چلا گیا۔ مجھے ایسا لگا جیسے میں تباہ ہو گئی تھی۔ یہ ذلت کا ایک مستقل چکر تھا، جہاں ایسا لگا کہ میرے ساتھ کچھ غلط ہے، بنیادی طور پر ایسی چیز جسے کوئی پیار نہیں کر سکتا۔ رویوں میں تبدیلی فلپائن میں مقیم میکی گنگوئیون سیرل مازور کے ساتھ مل کر مائی ٹرانسجینڈر ڈیٹ نامی ڈیٹنگ ویب سائٹ چلاتی ہیں۔ میکی کا کہنا ہے کہ جب اس سائٹ کا سنہ 2013 میں آغاز ہوا تھا تو فوری طور پر 15 لاکھ پروفائلز کا سیٹ اپ کیا گیا، مگر بہت کم لوگ سرگرم تھے۔ وہ کہتی ہیں کہ پچھلے آٹھ برسوں میں بہت کچھ بدل گیا ہے۔ یہ بھی پڑھیے ’مجھے عورتوں کا لباس پہننے پر ہتھکڑی لگا کر مارا پیٹا گیا‘ ’اگر آفس کارڈ نہ ہوا تو مجھے دوبارہ سیکس ورکر سمجھا جائے گا‘ وہ مغل شہنشاہ جس کی حکومت ایک خواجہ سرا نے چلائی فعال اراکین کی تعداد چند سو سے بڑھ کر 120,000 تک پہنچ گئی ہے۔ خواجہ سرا شریک حیات تلاش کرنے کے خواہشمند خواتین کی طرف رغبت رکھنے والے سسجیینڈر مردوں کی بڑھتی ہوئی تعداد اب اپنی تصاویر پوسٹ کرنے میں پراعتماد محسوس کرتی ہے اور 20 اور 30 برس کی عمر کے افراد کی تعداد میں اضافہ ہوا ہے جو اب اس ویب سائٹ کا حصہ بن گئے ہیں۔ میکی کا کہنا ہے کہ ’ہم نے سنہ 2013 میں یہ سائٹ قائم کی کیونکہ ہم خواجہ سرا خواتین اور سسجینڈر مردوں کے لیے ایک دوسرے کے ساتھ بامعنی رومانوی تعلقات تلاش کرنے کے لیے ایک مہذب اور محفوظ جگہ چاہتی تھیں۔ خواجہ سرا شخص کے طور پر ڈیٹنگ کرنا خطرناک ہو سکتا ہے۔ آن لائن جگہوں کو ضرورت سے زیادہ استعمال کیا جا سکتا ہے۔ خواجہ سراؤں کو آن لائن جگہوں میں سکون اور کمیونٹی مل سکتی ہے، لیکن وہ ایسی جگہیں بھی ہو سکتی ہیں جو ان کے لیے ذلت آمیز ثابت ہوں۔ تاہم، چیزیں بدل رہی ہیں۔ میں اعتماد سے کہہ سکتی ہوں کہ اس قسم کے تعلقات کی تعداد میں اضافہ ہو رہا ہے۔ ،تصویر کا ذریعہDaniella McDonald اور پھر میری ملاقات جوش سے ہوئی۔ اس نے مجھے ڈیٹنگ ایپ پر میسج کیا اور مجھے کچھ مختلف احساس ہوا۔ جوش مجھ سے پانچ برس چھوٹا ہے اور امریکی فوج میں ہے۔ وہ ایک محبت کرنے والے فلپائنی-امریکی خاندان سے ہے اور اس نے انھیں میرے بارے میں سب کچھ بتایا۔ بشمول میری صنفی شناخت کے۔ جب انھیں معلوم ہوا کہ ہم سنجیدہ ہیں۔ وہ اس حقیقت کو جان کر جیسے اپنے سر پکڑ کر رہ گئے کہ ان کا بیٹا ایک خواجہ سرا عورت کے ساتھ تھا لیکن وہ ہمیشہ مہربان رہے۔ جوش کی پہلی رشتہ دار جس سے میری ملاقات ہوئی وہ اس کی بہن تھی، اور میں اس کے چہرے پر خوشی دیکھ سکتی تھی جب اس نے تعارف ایسے کرایا کہ اب ہم ایک ہیں۔ میں جوش کے پورے خاندان سے ملی۔ جب میں اندر گئی تو اس کے دادا نے پہلی بات جو کہی وہ یہ تھی، جوش، یہ بہت خوبصورت ہے۔ میں نے ایک بار جوش سے پوچھا کہ جب محبت کی بات آتی ہے تو وہ اتنے روشن خیال اور دوسرے مردوں کے برعکس کیسے تھے جو صرف خواتین میں دلچسپی رکھتے ہیں تو انھوں نے کہا کہ ایک خواجہ سرا عورت اس کے دوستوں کے حلقے کا حصہ رہی ہے اور وہ اسے اس کی شناحت کی وجہ سے اپنا نہیں سمجھتے تھے۔ صرف ایک خواجہ سرا شخص کو جاننے کی طاقت نے اس کے دماغ کو روشن کر دیا۔ اس نے کہا کہ مجھے آپ سے ڈیٹنگ کرنے اور ایک سسجینڈر عورت سے ڈیٹنگ کرنے میں کوئی فرق نظر نہیں آتا۔ وہ کہتا ہے کہ ہمارے درمیان ’عام محبت‘ ہے۔ یہ ڈھائی سال پہلے کی بات ہے اور ہم تب سے ساتھ ہیں۔ جوش اور مجھے ہمارے مستقبل کے بارے میں کسی دوسرے جوڑے کی طرح چیلنجز کا سامنا ہے۔ اور میرے پاس عجیب و غریب دوستوں کا ایک بڑا حلقہ ہے، جو ہر قسم کے رشتوں کو اپناتے ہیں، میں کہوں گی کہ ہمارا تعلق کافی روایتی ہے۔ اس وقت سب سے بڑی رکاوٹ وہ وقت ہے جو ہمیں اپنے کریئر کی وجہ سے الگ الگ گزارنا پڑتا ہے۔ جوش کو امریکی فوج کے ساتھ تربیت میں مہینوں گزارنا پڑتے ہیں اور میں فی الحال میڈیکل سکول میں دن میں 12 گھنٹے پڑھ رہی ہوں۔ ،تصویر کا ذریعہDaniella McDonald لیکن میری ایک اور خواہش بھی ہے۔ اپنے دوست ایوی مانولانگ کے ساتھ، جو خواجہ سرا اور ایک نرس بھی ہے، میں خواجہ سراؤں اور غیر خواجہ سرا افراد کے لیے ایک ڈیٹنگ ایپ لانچ کرنا چاہتی ہوں، جو مختلف صنفی شناخت والے لوگوں کو قبول کرنے کے لیے تیار ہیں۔ خواجہ سرا خواتین کو جنسی تشدد کا سامنا رہا ہے لہٰذا ہم حفاظت کو یقینی بنانے کے طریقہ کار پر کام کر رہی ہیں۔ ہر ایک کو عزت کے ساتھ جینے اور پیار کرنے کا حق ہونا چاہیے۔ یہ بھی پڑھیے زیورات کے اشتہار میں کام کرنے والی خواجہ سرا ماڈل کی انڈیا میں دھوم HisChoice#:'تیری مجبوری کو تیرا شوق بنا دوں گی' ’دل کے کسی گوشے میں مہندی لگانے کا شوق زندہ تھا‘ میں نے خواجہ سرا کی خاطر گھر بار کیوں چھوڑا؟ میں مستقبل کے لیے پر امید ہوں۔ جب میں بڑی ہو رہی تھی تو میں نے ٹی وی پر صرف خواجہ سراؤں کو دیکھا، جو جیری سپرنگر جیسے شوز میں طنز کا نشانہ بنے۔ اب ہمارے پاس نوجوان اداکار ہیں جن کے بارے میں سب جانتے ہیں کہ وہ خواجہ سرا ہیں۔ ٹی وی شو یوفوریا کے ہنٹر شیفر جیسے لوگ جو اپنی شناخت کے بارے میں اپنے غیر معمولی انداز میں بہت روشن خیال ہیں۔ جب میں بڑی ہو رہی تھی تو یہ سب ایسا نہیں تھا۔ لوگ مختلف صنفی شناختوں کو خود بنتے ہوئے دیکھنے کے عادی ہو رہے ہیں، میں جانتی ہوں کہ ذہن بدل جائیں گے اور آپ کو میرے اور جوش جیسے مزید رشتے نظر آئیں گے۔ میں یقینی طور پر یہ نہیں کہہ رہی ہوں کہ ہر ایک کو خواجہ سراؤں سے ڈیٹنگ کے لیے ذہنی طور پر تیار رہنے کی ضرورت ہے۔ میں ایسا ہرگز نہیں کہہ رہی ہوں۔ لیکن زیادہ سے زیادہ لوگوں کو اس خیال کے لیے تیار رہنے کی ضرورت ہے کہ ایسی محبت کا تصور موجود ہے اور یہ ٹھیک بھی ہے۔ میرا رشتہ فی الحال بے مثال ہے۔ لیکن مجھے لگتا ہے کہ اب یہ تصور بہتر ہو رہا ہے کیونکہ جنریشن زی صنفی تنوع کے بارے میں زیادہ روشن خیال ہے۔ ٹک ٹاک پر ہیش ٹیگ (سس ٹرانس کپل) #cistranscouple پر 3.7 ملین سے زیادہ ویوورز ہیں اور میں اس بارے میں بہت پُرجوش ہوں۔
پاکستان,ٹیپو سلطان: مذہبی رواداری کے علمبردار یا ہندو دشمن حکمران؟,ٹیپو سلطان: انگریزوں کے لیے ظالم حکمران جن کا ذکر مسلمانوں کے لیے آج بھی فخر کا باعث ہے عمران قریشی سینیئر صحافی، بنگلور 29 جنوری 2022 ،تصویر کا ذریعہPRINT COLLECTOR ’ٹیپو سلطان حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے ان کے بارے میں بڑی غلط فہمی کا مظہر ہے۔' عہد وسطی میں ہندوستان کی ایک ریاست کے بادشاہ ٹیپو سلطان کی سلطنت اور ان کے عہد پر گہری نظر رکھنے والے مورخین ممبئی کے ایک پارک کو ان کے نام سے منسوب کیے جانے کے تنازعے پر حیران نہیں ہیں، کیونکہ مرہٹہ (مراٹھا) پیشواؤں سے ٹیپو سلطان اور ان کے والد حیدر علی کی کئی جنگیں ہوئی تھی۔ 18ویں صدی میں انگریزوں سے لڑتے ہوئے میدان جنگ میں مارے جانے والے ملک کے واحد حکمران کے خلاف یہ نیا تنازع ان کے بارے میں اصل 'تاریخی' حقیقت کی بجائے ان کے متعلق پھیلی کہانیوں پر مبنی ہے۔ کم از کم ایک مورخ اس بات سے متفق ہیں کہ ٹیپو سلطان کی موجودہ مخالفت کو دیکھتے ہوئے ان کے نام پر پارک یا کھیل کے میدان کا نام رکھنے کا خیال لوگوں کے ایک خاص گروہ کے لیے پہلی نظر میں بظاہر ناگوار ہوسکتا ہے۔ ٹیپو سلطان ایک قومی ہیرو تھے میسور یونیورسٹی میں ٹیپو چیئر کے پروفیسر، پروفیسر سیبسٹین جوزف نے بی بی سی ہندی سے بات کرتے ہوئے کہا: 'مہاراشٹر کے لوگوں کو شاید یہ نہیں معلوم کہ ٹیپو سلطان ایک قومی ہیرو تھے کیونکہ 19ویں صدی تک 'ایک ہندوستان' یا ہندوستانیت کی کوئی شناخت نہیں تھی۔ وہ کہتے ہیں کہ اس وقت مراٹھا، بنگال یا میسور کی شناخت تھی۔ لیکن جس چیز نے مورخین کو حیران کر رکھا ہے وہ ٹیپو سلطان کے بارے میں یہ کہنا جانا ہے وہ 'جنوبی ہندوستان کے سب سے سفاک حملہ آوروں میں سے ایک تھے۔' دہلی کی جواہر لعل نہرو یونیورسٹی میں تاریخ کے شعبے سے ریٹائر ہونے والی پروفیسر جانکی نائر کہتی ہیں کہ 'وہ حملہ آور نہیں تھے، وہ کہیں اور سے یہاں نہیں آئے تھے۔ وہ بہت سارے ہندوستانی حکمرانوں سے زیادہ اپنی آبائی سرزمین سے وابستہ تھے۔ یہ کہنا کہ وہ حملہ آور تھے۔ یہ اس شخص کے بارے میں بڑی غلط فہمی کا مظہر ہے۔' تاریخ کے پروفیسر این وی نرسمہیا کہتے ہیں کہ 'ٹیپو ان عظیم وطن پرست لوگوں میں سے ایک ہیں جنھوں نے انگریزوں، مرہٹوں اور حیدرآباد کے نظام کی مشترکہ افواج کے خلاف جنگ لڑی۔ ان کے خلاف اس قسم کی مہم کا چلایا جانا کہ وہ ملک کے دشمن نمبر ایک ہیں، یہ تعصبات کی وجہ سے ہے۔' ،تصویر کا ذریعہBHARAT ITIHAS SANSHODHAK MANDAL ،تصویر کا کیپشن پیشواؤں یعنی مرہٹوں نے بھی ٹیپو سلطان کے خلاف جنگ کی تھی ٹیپو اور پیشوا پروفیسر نرسمہیا کہتے ہیں کہ 'جو لوگ تاریخ نہیں جانتے وہی ٹیپو سے نفرت کرتے ہیں۔ لیکن وہ حیدرآباد کے نظام کے بارے میں ایسا نہیں کہتے جنھوں نے ٹیپو سلطان سے لڑنے کے لیے انگریزوں اور مرہٹوں سے ہاتھ ملایا تھا۔' انھوں نے سرینگیری مٹھ کی مثال دیتے ہوئے کہا کہ اس مٹھ کے سوامی (مذہبی پیشوا) کو مراہٹہ راجہ رگھوناتھ راؤ پٹوردھن کی قیادت میں ہونے والے حملے سے بچنے کے لیے کارکلا بھاگنا پڑا تھا۔ پروفیسر نرسمہیا کہتے ہیں: 'مراہٹہ یا پیشوا فوج نے مندر پر حملہ کر دیا اور تمام زیورات لے گئے اور وہاں رکھے دیوتاؤں کی بے حرمتی کی۔ 'پیشوا نے جو کچھ بھی لوٹا ان چیزوں کو ٹیپو سلطان نے مندر کو عطیہ کیا۔ انھوں نے اپنی رعایا کو آشیرباد دینے کی درخواست کرتے ہوئے سردار پجاری کو کئی خطوط لکھے۔ انھوں نے کئی دوسرے مندروں میں بھی ایسا ہی کیا۔ ان میں ننجن دیشور مندر بھی شامل ہے جسے وہ حکیم ننجن دا کہتے تھے کیونکہ ان کی آنکھوں کی تکلیف وہیں دور ہوئی تھی۔' سرکاری دستاویزات میں یہ بھی لکھا ہے کہ ٹیپو سلطان نے ملکوٹ، کولور موکامبیکا مندر اور دیگر کئی مندروں کو زرو جواہر، زیورات اور تحفظ بھی فراہم کیا تھا۔ ماضی کا استعمال تعصبات پیدا کرنے کے لیے کیا جا رہا ہے پروفیسر جانکی نائر کا کہنا ہے کہ 'مرہٹہ جنگ چھیڑنے میں پیچھے نہیں تھے۔ بنگال پہنچنے والے مرہٹوں کو یاد کرکے آج بھی وہاں لوگوں کی روح کانپ جاتی ہے۔ وہ 10ویں صدی کے حکمران تھے جو ظاہر ہے بہت ظالم تھے۔' وہ کہتی ہیں کہ 'ماضی کا استعمال تعصبات پیدا کرنے کے لیے کیا جا رہا ہے۔ اسے کوئی تاریخی سمجھ پیدا کرنے کے لیے استعمال نہیں کیا جا رہا ہے۔' ،تصویر کا ذریعہDD NEWS کیا وہ اب بھی ملک کے ہیرو ہیں؟ پروفیسر نایر کہتی ہیں: 'اب نہیں۔ جبری تبدیلی مذہب اور ظلم و ستم کی جو خبریں اب منظر عام پر آ رہی ہیں، وہ 18ویں صدی کا مزاج تھا۔ اس شخصیت نے موت کے بعد کئی زندگیاں دیکھی ہیں۔' وہ کہتی ہیں: 'پہلے انگریزوں نے ان کے بارے میں لکھا کہ وہ بہت ظالم و جابر حکمراں تھے۔ انھوں نے انگریزوں کے خلاف جنگ لڑی اور میدان جنگ میں جام شہادت نوش کیا۔ یہ سب مٹا دیا گیا، کیونکہ وہ مسلمان ہیں اور ان کے پاس اس وقت کے دوسرے حکمرانوں کی طرح ظلم و جبر کا ریکارڈ تھا۔ اور یقیناً، انھوں نے کچھ لوگوں کے مذاہب کو تبدیل کرایا لیکن ان کی تعداد کو بڑھا چڑھا کر پیش کیا جاتا ہے جبکہ یہ بات اپنی جگہ مسلم ہے کہ وہ بڑے پیمانے پر مذہب تبدیل کرکے ہندو اکثریتی ملک پر حکمرانی نہیں کر سکتے تھے۔' پروفیسر نایر کہتی ہیں: 'دراصل، ٹیپو سلطان کی اپنی فوج میں چھ یونٹس تھیں۔ ان میں سے دو یونٹ مرہٹوں اور راجپوتوں کی تھیں۔ وہ مسلمانوں کی مختلف حیثیتوں میں فرق نہیں کرتے تھے۔ وہ مرہٹوں اور راجپوتوں کی مختلف برادریوں میں فرق نہیں کرتے تھے۔ ہر ایک کو مناسب تنخواہ دیا کرتے تھے۔' وہ بتاتی ہیں کہ 1960 اور 70 کی دہائیوں میں مورخین ٹیپو سلطان کے معاشی منصوبوں، زراعت کی ترقی اور ریشم کی صنعت کو دیکھ رہے تھے۔ ان کے یہ منصوبے 'بہت ترقی پسند تھے۔' اپ کی ڈیوائس پر پلے بیک سپورٹ دستیاب نہیں ،ویڈیو کیپشن ٹیپو سلطان: مذہبی رواداری کے علمبردار یا ہندو دشمن حکمران؟ بی بی سی کے ساتھ پہلے ایک انٹرویو میں بنگلور میں قائم نیشنل انسٹی ٹیوٹ آف ایڈوانسڈ سٹڈیز کے پروفیسر نریندر پاننی نے اپنی کتاب 'ریفارم ٹو پری ایمپٹ چینجز - لینڈ لیجسلیشن ان کرناٹک' کا حوالہ دیتے ہوئے کہا تھا کہ 'ٹیپو کے زمانے میں زمین براہ راست حکومت کے کنٹرول میں تھی۔ یہ کاشتکاروں کو لیز پر دی جاتی تھی۔ یہ سلسلہ نسل در نسل چلتا رہا، سب کو زمینیں ملیں۔ لیکن مالابار میں یہ نظام ناکام ہو رہا جہاں بڑے زمینداروں کا الگ نظام تھا۔' درحقیقت ٹیپو کی موت کے بعد انگریزوں نے خود ٹیپو کے زرعی نظام کو اپنایا جسے ریت واری نظام کا نام دیا گیا۔ لارڈ کارنوالس کا زمینداری نظام میسور میں کام نہیں کر سکا کیونکہ ٹیپو نے خود وہاں کا زرعی نظام بنایا تھا۔ یہ بھی پڑھیے ٹیپو سلطان کے خاندان سے تعلق رکھنے والی ’جاسوس شہزادی‘ جنھیں سزائے موت دی گئی فورٹ ولیم کالج: انگریزوں کا قائم کیا گیا وہ تعلیمی ادارہ جس نے برصغیر کی تقدیر بدل دی پروفیسر نایر کے مطابق سنہ 1980 کی دہائی کے آخر میں ٹیپو سلطان کے خلاف ایک قسم کی ناراضگی پیدا ہونا شروع ہو گئی۔ 'اسے دو طرح کے مخصوص بیانیے کے ذریعے کنٹرول کیا شروع جانے لگا۔ ایک نام نہاد تبدیلی مذہب اور کننڑ زبان کو فروغ نہ دینا اور مندروں کو تباہ کرنا بھی شامل تھا۔ یہ ایک بہت ملی جلی تصویر ہے کیونکہ اس بات کے بہت سارے شواہد موجود ہیں کہ ٹیپو نے بہت سے مندروں کو بہت عطیہ دیا تھا۔’ 'حتی کہ دائیں بازو کے مورخوں میں شمار ہونے والے سوریہ ناتھ یو کامتھ نے ٹیپو کو کرناٹک کی تاریخ کی کتاب میں صحیح جگہ دی ہے، جو کہ گزشتہ دو دہائیوں میں بدل دی گئی ہے۔' کیا بدلا ہے؟ تاریخ دانوں کا کہنا ہے کہ جو تاریخ ہے اس میں واضح طور پر تاریخی علیحدگی ہے۔ اس کی وجہ وہ گذشتہ چند دہائیوں میں کی جانے والی تحقیق اور لوگوں میں ایک مقبول سمجھ کے درمیان کی خلیج بتاتے ہیں۔ پروفیسر نایر کہتی ہیں: 'ٹیپو سلطان ایک بہت پیچیدہ اور مرکب ومخلوط قسم کی شخصیت ہیں۔ بدقسمتی سے آج ہم ایک ایسی صورتحال میں ہیں جہاں تاریخی نقطہ نظر سے ان کے بارے میں مثبت بات کرنا ملک دشمنی ہے۔ یہان یہ بتا دوں کہ ناسا کے پاس ٹیپو سلطان کی ایک تصویر ہے کیونکہ وہ راکٹ کے فروغ اور اس کی ٹیکنالوجی کو ترقی دینے والوں میں پیش پیش تھے جسے بعد میں انگریزوں نے چوری کر لیا تھا۔' 'بدلتے سیاسی تناظر میں ایک قومی ہیرو کے طور پر ٹیپو سلطان کی شبیہ متاثر ہوئی ہے۔ یہ ہندوستان کی جدوجہد آزادی میں نئے چہرے اور نئے نام پیدا کرنے کے منصوبے کے تحت دانستہ طور پر کیا جا رہا ہے۔' پروفیسر نایر کہتی ہیں: 'ممبئی میں کھیل کے میدان یا پارک کا تاریخ سے کوئی تعلق نہیں ہے۔ میرا ماننا ہے کہ ٹیپو سلطان آج مسلمانوں کے خلاف احتجاج کی ایک آسان علامت بن چکے ہیں۔ ایک ایسے وقت میں جب چہار جانب سے وہ (مسلمان) اتنے گھرے ہوئے ہیں تو مسلمانوں کے لیے ٹیپو سلطان کا ذکر بھی فخر کی علامت بن جاتا ہے۔'
پاکستان,فالکن نائن: سپیس ایکس کا بے قابو راکٹ جو چاند سے ٹکرانے والا ہے,فالکن نائن: ایلون مسک کی کمپنی سپس ایکس کا بے قابو راکٹ جو 4 مارچ کو چاند سے ٹکرائے گا جیورجینا رینارڈ بی بی سی نیوز 29 جنوری 2022 ،تصویر کا ذریعہReuters ،تصویر کا کیپشن سپیس ایکس کے راکٹ فالکن نائن کو سنہ 2015 میں لانچ کیا گیا تھا امریکی نجی راکٹ کمپنی سپیس ایکس کا ایک راکٹ جسے سنہ 2015 میں موسمیاتی سیٹلائٹ کو لانچ کرنے کی غرض سے خلا میں بھیجا گیا تھا، چار مارچ کو چاند کی سطح سے ٹکرا جائے گا۔ مشن کی تکمیل کے بعد فالکن نائن نامی اس راکٹ میں اتنا ایندھن نہیں تھا کہ وہ واپس زمین پر پہنچ سکے جس کی وجہ سے وہ خلا میں ہی رہ گیا تھا۔ ماہر فلکیات جوناتھن میکڈاول نے بی بی سی کو بتایا کہ یہ اپنی نوعیت کا پہلا واقعہ ہو گا جس میں ایک بے قابو راکٹ چاند سے ٹکرائے گا۔ جوناتھین میکڈاول سائنسدانوں کی اس ٹیم کا حصہ تھے جس نے تحربے کے طور پر ایک راکٹ نما چیز کو چاند سے ٹکرایا تھا۔ وہ سمجھتے ہیں کہ فالکن نائن کے چاند سے ٹکرانے سے معمولی سا اثر ہو گا۔ یہ راکٹ ایلون مسک کی کمپنی سپیس ایکس کا حصہ ہے جو انسانوں کو دوسرے سیاروں تک لے جانے کے منصوبے پر کام کر رہی ہے۔ سنہ 2015 سے زمین، چاند اور سورج کی مختلف کشش ثقل اس راکٹ کو کئی سمتوں میں کھینچ چکی ہیں، جس کی وجہ سے اس کا راستہ گڈ مڈ ہو گیا۔ ماہر فلکیات جوناتھن میکڈاول کا کہنا ہے کہ ’یہ راکٹ اب کشش ثقل کے اصول پر چل رہا ہے۔‘ ،تصویر کا کیپشن ایک آرٹسٹ کی نظر سے سپیس ایکس لانچ کا منظر یہ راکٹ اس فضائی کچرے کا حصہ ہے جنھیں خلائی مشنوں کی تکمیل کے بعد واپسی کے لیے ایندھن کی کمی کی وجہ سے خلا میں چھوڑ دیا جاتا ہے۔ پروفیسر جوناتھن میکڈاول کے مطابق گذشتہ 10 برس میں 50 کے قریب ایسے بڑے ڈھانچے بے قابو ہوئے لیکن یہ پہلی بار ہے کہ اس کی باقاعدہ تصدیق ہو سکی ہے۔ امید کی جا رہی کہ فالکن نائن راکٹ چار مارچ کو چاند سے ٹکرا کر پھٹ جائے گا۔ پروفیسر جوناتھن میکڈاول کے مطابق یہ چار ٹن وزنی دھات کا ایک ٹینک ہے جو پانچ ہزار میل فی گھنٹہ کی رفتار سے ایک چٹان سے ٹکرائے گا، جس سے ایک چھوٹا سا مصنوعی گڑھا بن جائے گا۔ یہ بھی پڑھیے انٹرنیشنل سپیس سٹیشن بڑے حادثے سے بچ گیا سپیس ایکس سیاحوں کو چاند کے گرد چکر لگوائے گی خلا سے کچرا ہٹانے کے لیے جاپان کا خلائی مشن روانہ اس سے پہلے سنہ 2009 میں ماہر فلکیات ایک تجربے کے طور تقریباً اسی راکٹ کے سائز کی ایک اور چیز کا چاند کی سطح سے ٹکرانے کا تجربہ کر چکے ہیں۔ اس کا مطلب ہے کہ فالکن نائن کے چاند سے ٹکرانے سے سائنسدانوں کی معلومات میں کچھ خاص اضافہ نہیں ہو گا۔ پروفیسر جوناتھن میکڈاول کہتے ہیں ابھی تک تو خلا میں پھیلے ہوئے کچرے سے کوئی خطرہ نہیں لیکن مستقبل میں ہو سکتا ہے۔ وہ کہتے ہیں کہ ’اگر مستقبل میں چاند کی سرزمین پر بستیاں قائم ہوتی ہیں تو ہمیں خلائی کچرے کے بارے معلومات چاہیے ہوں گی۔‘ انھوں نے کہا کہ ابھی خلا میں کچرے کی مقدار زیادہ نہیں لیکن ہمیں اس وقت تک انتظار نہیں کرنا چاہیے جب یہ ایک مسئلے کی شکل اختیار کر لے۔ سوال یہ پیدا ہوتا ہے کہ اب سے چار مارچ تک کیا ہو گا؟ اس کا جواب یہ ہے کہ فالکن نائن کشش ثقل کے اصولوں کے تحت چاند کی جانب بڑھتا رہے گا اور چار مارچ کو چاند سے ٹکرا کر پاش پاش ہو جائے گا۔
پاکستان,’کوانٹم کمپیوٹر کا قہر‘ کیا ہے اور کیا ہمیں اس سے ڈرنا چاہیے؟,کوانٹم تباہی: ’کوانٹم کمپیوٹر کا قہر‘ کیا ہے اور کیا ہمیں اس سے ڈرنا چاہیے؟ فرینک گارڈنر بی بی سی سیکیورٹی نامہ نگار 28 جنوری 2022 ،تصویر کا ذریعہGetty Images ،تصویر کا کیپشن یہ چپ جرمن کمپنی کیوانٹ نے ڈیزائن کی ہے جو کوانٹم کمپیوٹرز میں استعمال کی جائے گی ایک ایسی دنیا کا تصور کریں جہاں ’انکرپٹڈ‘ یا خفیہ اور حساس نوعیت کی فائلیں اچانک کھول لی جائیں، اور کوئی بھی کسی کے بھی راز پڑھ سکتا ہو! ایسی ممکنہ صورتحال کو 'کوانٹم اپوکلپس' یعنی کوانٹم تباہی کہا جاتا ہے۔ آسان زبان میں سمجھیں تو کوانٹم کمپیوٹرز گذشتہ صدی میں تیار کیے گئے کمپیوٹرز سے بالکل مختلف طریقے سے کام کرتے ہیں۔ یہ کمپیوٹر موجودہ دور کے کمپیوٹروں سے کئی گنا تیز ہو سکتے ہیں۔ یعنی آج کے کمپیوٹرز کی کسی لاک شدہ فائل کو کھولنے کے لیے عام کمپیوٹرز کو جہاں کئی سال لگتے ہیں، کوانٹم کمپیوٹرز یہ کام چند لمحوں میں کر پائیں گے۔ اب سوچیں کہ کسی کے پاس اگر یہ کوانٹم کمپیوٹر آ جائے تو آج وہ دنیا کا کوئی بینک ہو یا فوج، کسی بھی خفیہ سسٹم میں داخل ہو سکے گا۔ اسی منظر کو کوانٹم تباہی کہتے ہیں۔ یہ بھی پڑھیے کوانٹم کمپیوٹر: امریکہ، چین اور انڈیا سمیت عالمی طاقتیں اس کی دوڑ میں کیوں؟ سائنس نے سو سال میں دنیا کیسے بدل دی؟ ’دنیا کا ٹھنڈا ترین کمپیوٹر جو روایتی کمپیوٹر کو پیچھے چھوڑ دے گا‘ ایسے کمپیوٹر انسانیت کو درپیش ہر طرح کے مسائل کو حل کرنے کے قابل ہو سکتے ہیں۔ برطانیہ کی حکومت ہارویل، آکسفورڈ شائر میں 'نیشنل کوانٹم کمپیوٹنگ' سینٹر میں سرمایہ کاری کر رہی ہے، اور ایسا اسی امید کے ساتھ کیا جا رہا ہے کہ اس شعبے میں تحقیق سے انقلاب برپا ہو جائے گا۔ لیکن اس کا ایک تاریک پہلو بھی ہے۔ ڈیٹا چور امریکہ، چین، روس اور برطانیہ سمیت متعدد ممالک ایسے سپر فاسٹ کوانٹم کمپیوٹر تیار کرنے کے لیے سخت محنت کر رہے ہیں اور اس شعبے میں بھاری سرمایہ کاری بھی کر رہے ہیں تاکہ سائبر سکیورٹی کی دنیا میں سٹریٹیجک یا دفاعی معاملات میں ایک دوسرے پر سبقت لے جا سکیں۔ ،تصویر کا ذریعہSPL ہر روز بڑی مقدار میں ’انکرپٹڈ ڈیٹا‘ خفیہ کوڈ میں درج شدہ معلومات جس میں میرے اور آپ کے بارے میں معلومات بھی شامل ہیں ہماری اجازت کے بغیر جمع کی جا رہی ہیں اور ڈیٹا بینکوں میں محفوظ کی جا رہی ہیں۔ یہ ساری معلومات اس دن کے لیے تیار ہیں جب ڈیٹا چور کوانٹم کمپیوٹروں کے ذریعے اس کو ڈیکرپٹ کرنے یا ان معلومت کی گتھی سلجھانے کی صلاحیت حاصل کر لیں گے۔ کمپنی ’پوسٹ کوانٹم‘ کے چیف سٹریٹیجی آفیسر، ہیری اوون کا کہنا ہے کہ آج ہم انٹرنیٹ پر جو کچھ بھی کرتے ہیں 'آن لائن خریداری سے لے کر بینکوں میں رقوم کی منتقلی، سوشل میڈیا پر تبصرے اور جو کچھ بھی ہم کرتے ہیں وہ سب انکرپٹڈ یا کمپیوٹر کی خفیہ زبان میں درج ہوتا ہے۔‘ 'لیکن ایک بار جب ایک فعال کوانٹم کمپیوٹر بنا لیا گیا تو اس انکرپشن کو توڑنا ممکن ہو جائے گا۔۔۔ جس کسی نے بھی اسے بنایا اسے تقریباً فوری طور پر یہ صلاحیت حاصل ہو سکتی ہے کہ وہ بینک میں کھاتوں کا صفایا کر دے، حکومتی دفاعی نظام کو مکمل طور پر مفلوج بنا دے اور بٹ کوائن کے بٹوے جھاڑ لے۔‘ کیمبرج اور کولوراڈو کی کمپنی کوانٹینیم کے چیف ایگزیکٹیو الیاس خان کی طرف سے ایک پیشگوئی کی گئی ہے۔ وہ کہتے ہیں کہ 'کوانٹم کمپیوٹرز آنے سے انکرپشن کے زیادہ تر موجودہ طریقے بیکار ہو جائیں گے۔' وہ کہتے ہیں کہ کوانٹم کمپیوٹرز ’ہمارے طرز زندگی کے لیے خطرہ ہیں۔' کوانٹم پروفنگ یہ کیا واقعی ممکن ہے؟ یہ تو ایک مکمل تباہی لگتی ہے۔ اگر ایسا ہے تو ہم نے اس کے بارے میں زیادہ کیوں نہیں سنا؟ جواب یہ ہے کہ ہاں، اگر کوئی احتیاطی تدابیر اختیار نہیں کی جاتیں تو واقعی سنگین صورتحال کا سامنا کرنا پڑ سکتا ہے۔ برطانوی وزارت دفاع کے ایک اہلکار نے نام ظاہر نہ کرنے کی شرط پر بتایا کہ ’اگر ہم اس سے بچنے کی تدبیر نہیں کرتے تو نقصان ہو سکتا ہے۔‘ عملی طور پر، اس صورتحال سے بچنے کی کوششیں پہلے ہی شروع کر دی گئی ہیں اور کئی برسوں سے جاری ہیں۔ برطانیہ میں 'ٹاپ سیکرٹ' کے زمرے میں آنے والے تمام سرکاری ڈیٹا یا ریکارڈ پہلے سے ہی 'پوسٹ کوانٹم' ہے۔ یعنی انھیں انکرپشن کی نئی شکلوں کا استعمال کرتے ہوئے درج کیا جا رہا ہے جس کے بارے میں محققین کو توقع ہے کہ یہ طریقہ ’کوانٹم پروف‘ یعنی کوانٹم سے محفوظ ثابت ہوگا۔ ،تصویر کا ذریعہGetty Images ،تصویر کا کیپشن سابق جرمن چانسلر انگیلا میرکل ایک پیچیدہ سرکٹ کو سمجھنے کی کوشش کر رہی ہیں گوگل، مائیکرو سافٹ، انٹیل اور آئی بی ایم جیسی بڑی ٹیکنالوجی کمپنیاں بھی اس کے حل پر کام کر رہی ہیں۔ اس کے علاوہ کوانٹینوم اور پوسٹ کوانٹم جیسی مزید کمپنیاں بھی اس حوالے سے تحقیق کر رہی ہیں۔ سب سے اہم بات یہ ہے کہ اس وقت واشنگٹن ڈی سی کے قریب 'یو ایس نیشنل انسٹی ٹیوٹ فار سائنس اینڈ ٹیکنالوجی' (این آئی ایس ٹی) میں پوسٹ کوانٹم کرپٹوگرافی ’بیوٹی پریڈ‘ ہو رہی ہے۔ اس کا مقصد ایک معیاری دفاعی حکمت عملی وضع کرنا ہے جو صنعت، حکومت، تعلیمی اداروں اور اہم قومی انفراسٹرکچر کو ’کوانٹم کے قہر‘ کے خطرات سے تحفظ فراہم کرے گی۔ کوانٹم کمپیوٹنگ مہنگا اور محنت طلب کام ہے اور یہ عمل بڑی مقدار میں حدت پیدا کرتا ہے۔ 'کوانٹم سیف الگورتھم' یا ایسے الگورتھم تیار کرنا جو کوانٹم کمپیوٹر سے محفوظ ہوں، ہمارے دور کے بڑے سکیورٹی چیلنجز میں سے ایک ہے۔ لیکن ماہرین کا کہنا ہے کہ اگر ان مشکلات کے ڈر سے آپ ہاتھ پہ ہاتھ دھرے بیٹھے رہے، تو یہ مسئلے کا کوئی حل نہیں ہے۔
پاکستان,’بیٹیوں کی بجائے بیٹوں کو توجہ دیں کیونکہ بعض مرد بالغ ہو کر جانور بن جاتے ہیں‘,’اے مشتِ خاک‘: کیا پاکستانی ڈرامے خواتین پر تشدد کو عام سی بات ظاہر کر رہے ہیں؟ ریاض سہیل بی بی سی اردو ڈاٹ کام، کراچی 28 جنوری 2022 ،تصویر کا ذریعہ@HarPalGeoTv پاکستان کے نجی انٹرٹینمنٹ چینل جیو پر نشر ہونے والا ڈرامہ ’اے مشت خاک‘ سوشل میڈیا پر گذشتہ چند دنوں سے زیر بحث ہے اور اس میں پیش کیے گئے کرداروں اور رویوں پر سوالات اٹھائے جا رہے ہیں۔ اس ڈرامے کی ایک قسط میں مرکزی کردار مستجاب (فیروز خان) اپنی سابقہ گرل فرینڈ شیزہ (نمرہ خان) کا گلا دباتا ہے اور گلے سے پکڑ کر گھسیٹتے ہوئے صوفے پر پٹخ دیتا ہے۔ ان مناظر نے ایک بحث کو جنم دیا ہے کہ کیا پاکستانی ڈرامہ معاشرے میں خواتین پر تشدد کو ایک عام سی بات ظاہر کر رہا ہے۔ اس ڈرامے میں اداکار فیروز خان اور ثنا جاوید مرکزی کردار ادا کر رہے ہیں۔ جس میں فیروز خان کو ایک بگڑے ہوئے ضدی، انا پرست اور مذہب سے دور شخص دکھایا گیا ہے جو دعا (ثنا جاوید) کی محبت میں گرفتار ہو کر اس سے شادی کر لیتا ہے۔ ڈرامے میں دعا (ثنا جاوید) ایک مذہبی و پرییزگار لڑکی کا کردار ادا کر رہی ہیں جن کا مذہب اور اس کی تعلیمات سے کافی لگاؤ ہے۔ ،تصویر کا ذریعہ@ambreenqureshi/Twitter سوشل میڈیا پلیٹ فارمز ٹوئٹر، فیس بک، اور انسٹاگرام پر جہاں ایک جانب ناظرین نے اس ڈرامے کی تعریف کی ہے تو وہیں چند نے اس میں دکھائے جانے والے تشدد پر تنقید بھی کی ہے۔ بیریسٹر امبرین قریشی نے اس ڈرامے پر تبصرہ کرتے ہوئے لکھا کہ میڈیا کے ذریعے خواتین پر دکھایا جانے والا تشدد ان خواتین کے لیے تکلیف دہ ہے جو اس سے گزر چکی ہیں یا اس سے گزر رہی ہیں لہذا اسے روکنے اور اس کی حوصلہ شکنی کی ضرورت ہے۔ ماہی ماہرہ نامی صارف نے لکھا کہ ’یہ ڈرامہ دراصل ہمارے معاشرے کے مردوں کی حقیقت دکھا رہا ہے جہاں مائیں اپنے بیٹے کی صحیح طریقے سے پرورش نہیں کر پاتیں اور بعد میں وہ چاہتی ہیں کہ ان کے بیٹے کی ایسی عورت سے شادی ہو جو اس کی مذہبی اور اخلاقی طور پر مزید تربیت سازی کرے۔ ’دوسری طرف مرد شادی سے پہلے گرل فرینڈ رکھتے ہیں اور جب شادی کی بات آتی ہے تو وہ کسی اور کا انتخاب کر لیتے ہیں۔ اس پر توجہ دینے کی ضرورت ہے۔ ماؤں کو اپنی بیٹیوں کی بجائے اپنے بیٹوں کی زیادہ توجہ دینے کی ضرورت ہے کیونکہ ایسے مرد بالغ ہو کر درحقیقت زہریلے اور جانور بن جاتے ہیں۔‘ حبا نامی صارف نے اس ڈرامے میں تشدد کے سین پر تبصرہ کرتے ہوئے لکھا کہ ’اے مشت خاک ایک انتہائی تکلیف دہ ڈرامہ ہے اسے پاکستان میں نشر نہیں کیا جانا چاہیے، یہاں کے لوگ پہلے ہی دماغ سے پیدل ہیں انھیں مزید کرپٹ بنانے کے لیے کسی اور بے ہودہ چیز کی ضرورت نہیں۔‘ ،تصویر کا ذریعہ@Haroon_Ash/Twitter ڈرامے میں پُرتشدد مناظر کے متعلق ایک جانب خواتین کھل کر اپنے خیالات کا اظہار کر رہی ہیں تو دوسری طرف مرد بھی اس پر تبصرہ کرتے نظر آتے ہیں۔ ہارون اشرف نامی صارف کا کہنا تھا کہ ’اس ڈرامے کو سکرین پر انتباہی پیغام کے ساتھ دکھانا چاہیے تھا۔‘ ان کا مزید کہنا تھا کہ ’مغربی ممالک کے اس سے بھی زیادہ پُرتشدد مواد کو ہم بڑی آسانی سے دیکھ لیتے ہیں، یہ سب ایک پرفارمنگ آرٹ ہیں اس کا مقصد دکھائے جانے والے عمل کی تائید نہیں۔‘ جبکہ محمد داؤد خان نامی صارف پوچھتے ہیں کہ ’جو مواد ہم اپنے قومی یا مرکزی ٹی وی چینلز پر بنا اور دکھا رہے ہیں کون اسے لکھتا، بناتا اور اس کی ہدایت کاری کرتا ہے؟‘ ڈرامہ سیریل 'اے مُشتِ خاک' کی کہانی ڈرامہ نگار ماہا ملک نے لکھی ہے اور اس کی ہدایت کاری احسن طالش نے کی ہے اور یہ عبداللہ قدوانی کے پروڈکشن ہاؤس نے بنایا ہے۔ ،تصویر کا ذریعہ@HarPalGeoTv ’لوگ موضوع سمجھ نہیں پا رہے، یہ ایک انفائیڈل کی کہانی ہے‘ ڈائریکٹر احسن طالش کا کہنا ہے کہ انھیں اس ڈرامے کا زبردست ریسپانس مل رہا ہے لیکن کچھ لوگ موضوع کو سمجھ نہیں پا رہے ہیں۔ ’یہ ایک انفیڈل (مرتد) کی کہانی ہے۔ والدین بچوں کو سب کچھ دے دیتے ہیں لیکن ان کا جو مذہبی عقیدہ ہوتا ہے اس کو عقیدہ ہی رکھتے ہیں۔ ان کو مذہبی تعلیم نہیں دیتے پھر اس کو جو راہ ملتی ہے اس سے متاثر ہو جاتا ہے، آپ اس کو مذہب سے تو متاثر کرتے ہی نہیں ہیں، وہ ایک اسلامی گھرانے میں پیدا ہوا ہے بس اتنا ہی ہے۔‘ سوشل میڈیا پر ڈرامے کے وائرل کلپ اور کہانی پر اٹھائے گئے سوالات پر ان کا کہنا تھا کہ وہ خواتین پر تشدد کو عام سی بات نہیں بنا رہے ہیں اور نہ ہی انھوں نے دانستہ طور پر ایسا کچھ کیا ہے۔ 'میں نے سکرپٹ بھی کئی بار پڑھا ہے اس میں بھی ایسا نہیں ہے کہ ہم عورت پر تشدد کو نارملائز کر رہے ہیں، کیا یورپ میں انگریز مرد اپنی بیوی کو نہیں مارتا، وہ خاتون بھی کئی سماجی دباؤ کی وجہ سے چپ رہتی ہے اور مرد بھی مار کھاتے ہیں۔‘ یہ بھی پڑھیے ’میریٹل ریپ کے موضوع پر لڑکیاں کسی سے بات نہیں کر سکتیں، اپنی ساس سے بھی نہیں‘ پاکستانی ڈراموں میں خودکشی کا موضوع: ’یہ کیسا تفریحی مواد ہے اور یہ کس قسم کا پیغام دیا جا رہا ہے‘ ابتدا میں اسود کا کردار ادا کرنے سے منع کر دیا تھا: عثمان مختار ’ہمارے ہاں وارننگ نہیں دکھائی جاتی ہم سمجھدار لوگ ہیں‘ جب ان سے سوال کیا گیا کہ بیرون ملک پرتشدد مناظر میں انتباہی پیغام لگایا جاتا ہے تو ان کا جواب تھا کہ ہمارے ہاں وارننگ نہیں دکھائی جاتی ہم کافی سمجھدار لوگ ہیں۔ وہ کہتے ہیں کہ ’اگر ہم معاشرے کی عکاسی کرتے ہیں تو آپ کہتے ہیں کہ ہم نارملائز کرتے ہیں جیسے آپ گاڑی میں بیٹھ کر دفتر جاتے ہیں۔ یہ بھی ایسے ہی ہوتا ہے اس کو عام زبان میں کہتے ہیں ’منجن‘ تو اس ڈرامہ کو ایک کہانی کے طور پر بھی تو لیں۔‘ احسن طالش سے جب یہ پوچھا گیا کہ دیگر کئی کہانیوں کی طرح کیا اس ڈرامے کا مرکزی کردار مستجاب راہ راست پر آجائے گا تو انھوں نے مسکراتے ہوئے کہا کہ میں یہ نہیں کہہ سکتا۔ پاکستان کے معاشرے میں آج بھی یہ فقرہ سننے کو ملتا ہے کہ لڑکے کی شادی کرا دیں سدھر جائے گا، احسن طالش سے جب پوچھا گیا کہ کیا بیویاں سدھارنے کے لیے ہوتی ہیں تو انھوں نے کہا کہ بلکل ایسا نہیں ہے۔ وہ کہتے ہیں کہ ’جن کے پرانے ٹیبوز ہیں وہ وہاں پر ہی پھنسے ہوئے ہیں۔ لڑکی جو دقیانوسی خیال لے کر بڑی ہوتی ہے وہ ہی ماں بن کر کرتی ہے۔‘ ،تصویر کا ذریعہ@HarPalGeoTv جب ان سے پوچھا گیا کہ آپ بھی تو ڈرامے میں اس تاثر کی تائید کر رہے ہیں کہ پرہیز گار بیوی شوہر کو سدھار دے گی تو ان کا جواب تھا کہ جو معاشرے میں ہوتا ہے وہ دکھاتے ہیں۔ انھوں نے کہا کہ ’ہم ایک کہانی کو اسی طریقے سے دکھانے کی کوشش کر رہے ہیں کہ ایک ایسی عورت ہے۔ اور ایک ایسا مرد ہے، دونوں بس ایسے ہی ہیں۔‘ ’صابر شاکر عورت تشدد برداشت کر لے، ہم اس تشدد کو جائز بنا رہے ہیں‘ پاکستان میں میڈیا کی نگرانی کرنے والی تنظیم عکس کی ڈائریکٹر تسنیم احمر کا کہنا ہے کہ ڈراموں میں دکھایا جا رہا ہے کہ صابر شاکر عورت تشدد کو برداشت کر لے، آگے جا کر مرد ٹھیک ہو جائے گا۔ وہ اس کو قبول کر لیتی ہے۔ ایک طرح سے ہم اس تشدد کو جائز بھی بنا رہے ہوتے ہیں اور مردانگی کا جو تصور ہے وہ طاقت پر مبنی ہے اس کو بڑھا کر پیش کرتے ہیں۔‘ وہ کہتی ہیں کہ ’اس ڈرامے میں ہیرو (فیروز خان) کی مرادنہ وجاہت دکھائی گئی ہے، اب اس طرح کے جو مرد ہوں گے وہ یہ تاثر بنا لیں گے کہ ہمیں اس طرح ہی ہونا ہے اور وہ مرد جو اس امیج میں فٹ نہیں آتے وہ اپنی طاقت کو کم از کم اس طرح سے استعمال کریں گے جہاں پر ان کا بس چلے گا۔‘ وہ کہتی ہیں کہ 'مرد اگر عورت پر تسلط قائم نہیں کر سکتا تو پھر وہ چھوٹی بچیوں اور جانوروں پر اپنی طاقت آزماتا ہے، تو یہ جو نارملائزیشن کا عمل ہے یہ خواتین تک نہیں رکتا بلکہ اس کے اثرات بہت دور تک جاتے ہیں۔‘ تسنیم احمر کا کہنا ہے کہ ’جب اس طرح کے مناظر دکھاتے ہیں اس سے مرد کے اندر جو ایک حیوان بیٹھا ہوا ہے وہ جاگتا ہے، آپ تشدد کو عام سی بات قرار دینے کی طرف لے جاتے ہیں۔‘ وہ اس ڈرامے پر تبصرہ کرتے ہوئے کہتی ہیں کہ 'شروع میں آپ نے تشدد دکھایا پھر 26 ویں یا 27 ویں قسط میں جا کر دکھائیں گے کہ وہ مفلوج ہو گیا یا اس کے ساتھ کچھ بُرا ہوا، اس دورانیے میں کئی مرد اصل زندگی میں اپنی نام نہاد طاقت کا اظہار کر چکے ہوتے ہیں۔‘
پاکستان,ہسپتال کا ویکسین نہ لگوانے والے شخص کے دل کی پیوندکاری سے انکار,کووڈ: امریکہ میں ایک ہسپتال نے کورونا ویکیسن نہ لگوانے والے شخص کے دل کی پیوندکاری سے انکار کر دیا 27 جنوری 2022 ،تصویر کا ذریعہCBS امریکی شہر بوسٹن کے ایک ہسپتال نے ایک مریض کا ہارٹ ٹرانسپلانٹ کرنے سے صرف اس وجہ سے انکار کر دیا کیونکہ اس نے کووڈ کے خلاف تحفظ کی ویکیسن نہیں لگوائی ہوئی تھی۔ مریض کے والد ڈیوڈ کا کہنا ہے کہ 31 برس کے ڈی جے فرگوسن کو دل کے ٹرانسپلانٹ کی اشد ضرورت ہے مگر بوسٹن کے بیگھم اینڈ وویمن ہسپتال نے انھیں اپنی ہارٹ ٹرانسپلانٹ یعنی دل کی پیوند کاری کے فہرست سے نکال دیا ہے۔ مریض کے والد ڈیوڈ کا کہنا ہے کہ کووڈ ویکسین ان کے بیٹے کے بنیادی اصولوں کے خلاف تھی اور وہ اس پر یقین نہیں رکھتے تھے اس لیے انھوں نے یہ ویکسین نہیں لگوائی تھی جبکہ ہسپتال کا کہنا ہے کہ وہ صرف اپنی پالیسی پر عمل کر رہے ہیں۔ بریگھم اینڈ وویمن ہسپتال نے بی بی سی کو بتایا کہ ’انسانی اعضا کی قلت کے باعث ہم یہ یقینی بنانے کی ہر ممکن کوشش کرتے ہیں کہ جس مریض کی بھی اعضا کی پیوند کاری کی جائے اس کے زندہ رہنے یا بچنے کے زیادہ سے زیادہ امکانات ہوں۔‘ ہسپتال کے ترجمان کا کہنا تھا کہ ’ٹرانسپلانٹ کے خواہشمند مریضوں کے لیے کووڈ 19 ویکسین اور ان کی طرز زندگی کے بہتر رویے کی ضرورت ہے تاکہ کامیاب آپریشن کو ممکن بنایا جا سکے۔ ہسپتال کی جانب سے محتاط انداز میں لکھے گئے بیان سے یہ ظاہر ہوتا ہے کہ مریض کے دل کی پیوندکاری کے لیے نااہلی کی وجوہات میں کووڈ ویکسین کے علاو